id	person_id	subject	ordering	Q1	Q2	Q3	Q4	Q5	Q6	Q7	diary
0	1	český jazyk	1	1	1	1	1	1	1	1	Zatím jsem absolvovala náslechové hodiny v hodinách chemie u osmáků a deváťáků. Paní učitelka učí matematiku obě dvě třídy a od letošního roku také chemii. Když nastupovala po deseti letech po rodičovské dovolené, dostala pouze učení matematiky. Proto mě také upozorňovala, že chemii „zdědila“ nyní a že by potřebovala alespoň týden, aby si mohla dát do pořádku laboratoř. Učebna chemie je zároveň kmenovou třídou šesťáků. Na první pohled běžná třída, pouze je tam navíc umyvadlo a digestoř. Laboratoř je malinká, neumím si představit, že by v ní probíhala nějaká výuka. Dokážu si tam představit 8-10 žáků. Ale třídy jsou zhruba po 27 žácích. Chemii mají obě třídy v pondělí a v pátek. Paní učitelka si zařídila, aly tyto hodiny byly po sobě, aby mohla o přestávce stihnout něco nachystat. Pokud chce paní učitelka něco chystat musí ráno nebo odpoledne, ale to říkala, že má toho tolik, že už jí nezbývá moc energie, aby ještě šla odpoledne do laboratoře. Paní učitelka je velice příjemná, ve středním věku. Ihned se mě ujala, provedla mě po škole, vzala mě i do hodiny matematiky. Protože, alespoň si to myslím, že je to z tohoto důvodu, je s dětmi, které učí chemii, každý den v hodinách matematiky, má ve třidě ticho. To mě překvapilo hodně, protože jsem čekala, že žáci budou více neukáznění. Výuka zatím probíhá hromadně, frontálně. Děti s paní učitelkou spolupracují, nebojí se jít k tabuli. Paní učitelka mě říkala, že z toho má radost, že i když je výsledek špatně, tak děti nejsou z toho špatní. Proto většinou píší testy, ústní zkoušení není časté. Z paní učitelky mám dobrý pocit, opravdu jde poznat, že ji práce baví. Překvapilo mě, jaký frmol ve škole je. Co jsem zahlédla, ale dále nezjišťovala, tak paní učitelka neměla žádné volné hodiny. Od rána pořád učila. Uvidím, jak učení zvládnu já. Připravujeme se na laboratorní práci. Děti budou pracovat ve dvojicích, téma bude filtrace a krystalizace. Paní učitelka mě nabídla tykání a po příchodu do třídy mě žákům představila. Už jsem stihla opravit jednu písemku deváťáků. Osmákům jsem test chystala a následně opravila. Osmáci se snaží mnohem více, připravují se na hodiny, učí se postupně značky chemických prvků. Paní učitelka je neustále v pohybu, chodí po třídě sem a tam, a tak má přehled, kdo už zadaný úkol splnil a jak. Toto se mi líbí hodně. Snaží se o zapojení všech. Hodně procvičují, opakují. Také mě přišlo, že hodně zapomínají a tak si skoro každou hodinu někdo napíše poznámku do žákovské knížky. Paní učitelka mi poslala plány výuky. Nyní deváťáci začali probírat nové učivo - výpočty z chemických rovnic. Po úvodní hodině jim paní učitelka nachystala na další hodinu pracovní listy. Přijde mi, že hodina rychle uběhne a moc se toho nestihne. Pokud se žáci, zvláště deváťáci, na učivo vůbec doma nepodívají, tak to vnímám jako problém. Učebnice paní učitelka moc nevyužívá. Jsem ráda, že jsem se setkala s paní učitelkou, která je vstřícná a myslím, že sem mi bude snažit pomoct, když bych měla problém. Nejsem z ní nervózní, což vnímám jako velké plus. Je komunikativní, mám na ni telefonní číslo a mohu se s ní domlouvat přes email. Paní učitelka zatím není ve skuzu, drží se plánů, které si připravila. Škola je menší, osmáci a deváťáci jsou po jedné třídě. Nemám zatím srovnání s dalšími vyučujícími. Tak uvidím, jak to bude pokračovat dál…
1	1	český jazyk	2	1	1	1	1	1	1	1	Jsem ráda, že jsem si vybrala školu, kterou navštěvuji. Základní škola je menší, někteří z mého okolí ji označují jako rodinnou. Poté, co někteří žáci odešli z páté třídy na víceletá gymnázia, došlo ke sloučení dvou tříd v jednu. Proto všechny třídy druhého stupně jsou pouze v jednom vydání. Pan vrátný už mě zdálky zdraví a zapisuje do knihy příchozích. Protože se na škole objevuji pravidelně a delší dobu, už mě poznávají i žáci na chodbě, a já jsem už také schopna si je přiřadit do třídy, kterou navštěvují. Paní doprovázející učitelky jsou vstřícné, odpovídají mi na veškeré mé dotazy a vůbec nemám pocit, že bych se nemohla na něco zeptat. Paní učitelka, která učí přírodopis, je mladá, učí druhým rokem, a je absolventkou PdFMU. Proto také vzpomínala na vyučující, kteří ji učili, na předměty, které ji bavili, ale i na ty, které byli náročné. Asi je normální, že každý učitel má svoje témata oblíbená a jiné méně. Tato paní učitelka ráda učí živočichy, člověka, rostliny ji nedělají žádný problém, mnohem míň ráda učí genetiku a šutry. To mi pak říkala, že přípravě věnuje více času a oprašování znalostí. Moc se mi líbí, jak přírodopis učí. Kdybych se naučila takto učit přírodopis, byla bych ráda. Na první hodině mě překvapilo, že ve třídě je zvýšený hluk, proto celkem pravidelně paní učitelka upozorňuje žáky, aby byli ticho. Nikdy tam ale není takové ticho, jaké jsem pravidelně zakoušela ve třídě s paní učitelkou z chemie. Zkušenost pro mě: stejná třída reaguje naprosto odlišně na jiné učitele. A myslím že není na škodu, že některý pedagog zvládá výuku a zapojení žáků do výuky, i když tam není naprosté ticho. Přišlo mi, že v hodinách přírodopisu, jsou mnohem více, právě díky tomuto benevolentnějšímu přístupu co se týče naprostého ticha ve třídě, přístupnější a otevřenější ke komunikaci. Nebojí se vyjadřovat, ptají se, zapojují se. Přišlo mi, že je tam více partnerského přístupu, tudíž i více otevřenosti. Žáci paní učitelko berou. Je pro ně čitelná. Je spravedlivá. Její hodiny jsou, alespoň mě to přijde, všechny stejně strukturované. Všichni ví, jak hodina probíhá, vnímám, že to na žáky působí dobře. Po zazvonění přijdou žáci do kabinetu pro pomůcky, p. uč přijde do hodiny, zapíše do třídní knihy a zkouší dva žáky u tabule. Ze začátku mi přišlo, že tato část hodiny je dlouhá, ale záleží, zda žáci jsou naučení či ne. Zkoušení je pro zbytek třídy také přínosné, protože se žáci také zapojují. Jsou zvyklí klást spolužákům u tabule otázky, takže si dané učivo taky zopakují. Při opakování si házejí děti po třídě míček, učí se formulovat otázku a jsou připraveni na otázky odpovídat. Pracují s učebnicí každou hodinu. Čtou text, paní učitelka jim ho vysvětluje, snaží se, aby pochopili, co je v učebnici napsáno. Říká jim spoustu zajímavostí, používá prezentace, videa.
2	1	český jazyk	3	1	1	1	1	1	1	1	Praxe už mám skoro za sebou. Je tolik věcí, na které je potřeba si dávat pozor, že mi přijde, že pokaždé se toho víc nepovedlo, než povedlo. Musím mít větší nadhled a přijmout fakt, že je to běh na dlouhou trať. Stalo se mi, že jsem učila dvě hodiny – o jedné jsem si myslela, že bude v pohodě a druhá, že to budou muka. Dopadlo to tak, že to bylo úplně naopak. To, co jsem považovala za těžké, se ukázalo s danou třídou mnohem víc v pohodě. Už měli základy z fyziky a spolupracovali dobře. Druhou hodinu jsem učila redoxní reakce u deváťáků a oni vůbec nechápali nic. Myslím si, ale že to nebylo úplně mou vinou, protože toto téma už vyžaduje, že umí pojmenovat sloučeniny a zapsat chemickou reakci, a to oni vůbec nedokázali. Snažili se zapojovat, komunikovali hodně, ale spíše se předváděli, než že by to bylo kvůli učivu chemie. Pro mě zajímavé zjištění, že po pár násleších už jsem věděla, v které třídě bych chtěla učit a ve které třídě raději ne. I když žáci s každým učitelem mají jiné vztahy, které určují klima v dané hodině, každá třída je specifická. Určitě někomu jinému by sedla jiná třída. Já jsem poznala, ve které třídě by to mohlo být pro začátek lepší. Třídy na druhém stupni jsou naddimenzované. Je tam 28-30 žáků. 30 žáků už je opravdu ta hranice. Tento týden osm žáků chybělo a já jsem si okamžitě všimla toho rozdílu. 30 versus 22. Příjemnější, komfortnější komunikace, mnohem více zapojení žáků, kdy se mi během opakování podařilo zapojit všechny žáky. V kabinetě přírodopisu sedí dvě mladé učitelky. Jedna stále křičí a nakonec mě bylo mou provázející učitelkou řečeno, že s žáky jedině musím komunikovat oznamovacím způsobem a rozkazovacím. Podmiňovací mám ze svého slovníku vynechat. Protože musí mít pevně daná pravidla a neustále na nich trvat. Zvýšený hlas, křičení, neustálé napomínání a dávání konečných termínů. Blíží se pololetí a známky z přírodopisu mezi ostatními předměty jsou ty nejhorší. A není už moc šancí si je opravit, protože na vše jsou pravila. Ústní zkoušení je pouze max. dvakrát za pololetí, protože by toho někteří žáci neustále zneužívali. Test si lze opravit jen jednou za pololetí a počítá se ta druhá známka, i když je horší než ta předchozí. Testy jsou hlášeny dopředu a měli se na ně naučit. Basta. To stejné bylo i v chemii- žáci by neustále chtěli další a další šance, ale nelze si jeden test opravovat několikrát za sebou. Několikrát jsem slyšela, že oni musí narazit, případně jim nelze donekonečna vycházet vstříct. Rozdíly mezi žáky jsou velké. Ten, kdo má IVP, tak má různé úlevy (někdy ani to nepomáhá), delší čas na test, většinou jiný, mnohem méně náročný test. Ještě k těm známkám v přírodopise- není výjimkou, že žáci mají pětku, dělají reparát nebo pokud mají pětek více, tak propadají. Což ovšem nic neřeší, protože propadnout jde pouze jednou na prvním stupni a jednou na druhém stupni. Žák tedy jednou propadne, poté už propadnout nemůže a na základě prospěchu se asi ze školy nevylučuje. Ty žáci, kteří tam jsou, musí základní školou projít, i když ty vědomosti a to co mají umět, neumí ani na dostatečně, to je 4. Musím si dávat větší pozor na čas a dodržení plánu. Stalo se mi při prvním učení, že jsem nestihla, co jsem měla připravené. U druhé hodiny jsem si dávala větší pozor a bylo to lepší. Počítače (pracovní), dataprojektory – většinou nefungují a je vidět, že už to učitelé neřeší. To pak mají mít žáci referát a prezentaci a neustále se to odkládá, protože velmi starý počítač, který p. uč má ze školy, odešel do věčných lovišť, není, kdo by ho opravil, dataprojektor promítá pouze v růžovém zbarvení a přijde mi, že to nikdo neřeší. Svůj osobní počítač p. uč nechce použít, aby se ji s ním nic nestalo. Chystání písemek, oprava sešitů, příprava na vánoční jarmark. Málo osobního volna a chystání něčeho navíc už p. uč. nezvládají. Jedou v zajetých kolejích, ale jsou obdivuhodné. Moc by mě zajímalo, jak se jejich učitelská kariéra bude vyvíjet. Zda půjdou na mateřskou, nebo zda odejdou ze školy (to jsem taky už zaslechla), nebo zda za pár let budou stále učit (třeba na jiné škole). Uvidím, co já. Zda se přenesu přes počáteční neúspěchy a budu se snažit pracovat na rozvoji a dovednostech učitelské profese nebo zjistím, že to opravdu není pro mě.
3	2	český jazyk	1	1	1	2	2	1	2	1	První úkol a co napsat. Sedím pátý den na praxi a dělám si poznámky hlavně toho, co bylo pro mě stěžejní. Co mi přišlo dobré, jiné. Co bych chtěla změnit a co si zase převzít do své výuky. Byla to nostalgie! Bylo to velké očekávání! Bylo to ale taky velké probuzení! To vše byl první den ve škole. Nadšení vystřídal strach. Dostala jsem se na své praxi hned k nejstarším ročníkům na škole – ,,osmáci a deváťáci“. To bude velká legrace :D Ale vše se zvládne. Dostala jsem se do kabinetu, kde sedí jen dvě češtinářky a teď i já, takže je to paráda. Jsou hodné a snaží se mi vše vysvětlit a uklidnit mě :D :D Připadám si jak vetřelec :D Skoro na všech prvních hodinách náslechů se žáci otáčí a koukají na mě. Ve všech třídách i během hodin. Je to srandovní. Ale není se čemu divit, asi bych se v jejich případě taky otáčela a zkoumala toho vetřelce :D První den praxe se nesl v duchu opakování učiva českého jazyka z předchozího ročníku. V každé třídě jsem byla představena. :) Je jedno, jaká to byla třída, všichni opakovali. Já jsem byla v šoku. Je jedno, ač to byli sedmáci, osmáci či deváťáci, měla jsem jiné mínění o jejich znalostech. Myslela jsem si, že vyjmenovat pády, určit rod a vzor, že toto učivo v těchto třídách již děti znají a mají to v malíku. Ale šíleně jsem se spletla. Samozřejmě, je to žák od žáka. Nemůžeme je házet všechny do jednoho pytle, ale jakože deváťák neumí pády? Cože???? A je vidět, je ho to ale vůbec netrápí! Vždyť ale budou přijímačky!! Copak se nechce jít učit, vyučit, studovat? Je hrozné, jak ke škole a k učivu někteří žáci přistupují. Ty rozdíly!! To je šíleně vidět. Někteří chtějí a někteří nechtějí. Ale co s tím? Jak to změnit. Nebo se jen předvádí přede mnou? Uvidíme v dalších hodinách. Jsem zvědavá. Provázející paní učitelka mi po hodinách říká, že je vidět, že se žáci předváděli, že to další dny bude lepší. Musejí si zvyknout. Uplynuly dva dny a jdu opět na to. Ve všech třídách dnes píšeme tzv. VSTUPNÍ TESTY. Lépe řečeno, opakování učiva z předchozího ročníku. Těším se. Jsem zvědavá. Je to takový jiný pocit, když se píšou takové velké testy. První hodina – sedmáci. Jsem naprosto překvapená. Po 30 minutách odevzdávají první, co mají hotové. V zápětí skoro celá třída. Ještě větší překvapení, že z testu nebyla žádná 5 ani 4. Mohla jsem nakouknout do testů. Fakt jsou dobří. Musím si své hodiny dost dobře připravit. Musí je to bavit! A teď na obě devítky. Na ty se teším. Ale spíše na to, jak test pojmou. Budou se snažit, nebo ti, co se předváděli, tak jsou ve třídě za baviče? Ale co, čekalo mě větší překvapení! Ve třídě najednou od rána není pět žáků. Jaké to překvapení :D Ale nemusí se bát, čeká je to hned v další hodině. No a další překvapení! Někteří se omlouvají, že o testu nevěděli. COŽE???? Vždyt opakují celé zaří a ví, že první hodinu v říjnu píší test. A oni se omlouvají, že nejsou připraveni na látku z minulých ročníků. Tohle mě dostalo. Paní učitelka se ale nenechala. Minulý ročník mají ochozený. Nikdo nepropadl, takže není důvod se omlouvat nebo nepsat test. Píší všichni ve škole. Pro někoho asi bohužel. Ale i tak test dopadl dobře. Žádná pětka nebyla, ale ze dvou tříd pouze tři jedničky. Jsou šikovní. Tak jsem zvědavá, co bude dál ….....
4	2	český jazyk	2	1	1	2	2	1	2	1	Čtrnáct dní uteklo jako voda a já sedím a přemýšlím, co mi utkvělo v hlavě za tu dobu, co chodím na praxi. To, že jsem překvapena, jak žáci zapomínají úkoly, sešity, učebnice a žákovskou knížku, to asi vždy bylo i je. Pokaždé ale přemýšlím, jaké najít řešení tohoto problému. Vždyť, když půlka žáků něco nemá, jak se dá pak učit. Nebo si velmi často kladu otázku, zda rodiče dohlíží na své děti, jestli mají vše nachystané nebo jim stačí odpověď od dítěte, že je připravené. Nevím, zda je tento problém řešitelný poznámkami, nějakými puntíky či tresty. Je to zapeklité kolo stále a pořád dokola. Ale o čem chci psát tento záznam. Moje paní provázející učitelka mi dala krásný dárek k mým narozeninám. Nechala mě opravit testy žáků. Celý den jsem se na to chystala a doufám, že jsem nezklamala a vše opravila dobře. Ale k samotným testům. Test to nebyl nikterak těžký. Byl připraven pro devátou třídu a test se psal na látku – přejatá slova. V prvním zadání měli žáci doplnit písmenka do slov. Bylo tam slovní spojení ,,známý te_tař“. Překvapilo mě, že žáci vymýšleli slova jako testař, tesař, tématař. Nebo slovo ,,manikúra“ doplňí jako manekýra. Řekla bych, že byla vybrána slova, která jsou všeobecně známa a žáci devátých tříd se s nimi museli již setkat. Druhý úkol byl docela lehký. Mohli na něm nahrat body, ale málokdo se snažil nebo věděl. Měli tři věty a opravit v nich pravopisné chyby. V dalším úkolu měli žáci použít tři slova ve větách. Naprosto snadný úkol. Parádní věc na body, ale slovo ,,virtuos“ jim dělalo velkééé problémy. I během písemky se i ptali, kdo to je, nebo co to znamená. V posledním úkolu měli nahradit slova přejatá slovy domácími. S tím měli největší problém. Málokdo měl slova dobře. Byly to tři slova – emigrant, idea, kauza. Paní učitelka mi říkala, že pokud budu chtít, mohu testy i obodovat a oznámkovat. Upřímně, netroufla jsem si na to! Ty poslední tři slova mi daly natolik zabrat, když jsem viděla, jak to nikdo nemá dobře, že jsem opravila první tři úkoly a poslední úkol jsem nechala paní učitelce. Některé odpovědi žáků byly velice úsměvné, ale celkový výsledek k pláči. Je vidět, jak děti vůbec nečtou! Samozřejmě nemůžeme házet všechny do stejného pytle. Byly tam děti, které to měly dobře. Ale mohli bychom je spočítat na prstech jedné ruky. Ale moje pocity z opravování byly spíše zklamání, soucit, touha učit a naučit. A i když je paní provázející učitelka výborná a velice akční pro hodiny češtiny, tak je mi jí líto, že děti, zejména v našem případě deváťáci, se více nesnaží. Protože ona jim připravuje plno akcí, aby hodiny neměli stejné a monotónní. Další den jsme test psali s druhou třídou, ale nabídku opravování jsem odmítla. Tak jsem zvědavá na tento týden, jaké budou výsledné známky, a jestli jsem to opravila správně.
5	2	český jazyk	3	1	1	2	2	1	2	1	Během dalších čtrnácti dní se nic zásadního za mé praxe nestalo. Už jsem si zvykla, že žáci na začátku hodin vstávají a omlouvají se, že nemají plno věcí. I když neustále přemýšlím, co dělají jejich rodiče, jestli se o ně starají. Paní učitelku to však nevyvádí z míry a udělala si svůj vlastní systém a za tři omluvy, kdy něco zapomněli, tak počtvrté dostanou poznámku do žákovské knížky. Nyní jsem se zaměřila na žáky s odlišným mateřským jazykem, což je obor, který studuji. Mám tu výhodu, že v sedmé i deváté třídě mám tyto žáky. Jak s nimi paní učitelka pracuje. Jak sami žáci pracují a fungují ve škole a ve svém kolektivu. Ale co si vybavím během těchto dní jsou ústní referáty žáků sedmé třídy. Byla to hodina literatury a brali látku – Bible. Z minulé hodiny si měli nachystat pětiminutový výstup před třídou. Referáty to byly dobrovolné. Každý měl možnost si vylepšit známku. Ale zarazilo mě, což jsem opravdu koukala, že žák sedmé třídy si vezme dobrovolně referát. Paní učitelka mu dá tu možnost zlepšení známky, vybere mu téma a on se na to vykašle. Normálně řekl, že si referát nakonec nepřipravil a nepřipraví. A co teď? Co v této situaci bych dělala já. A čekala jsem, co bude dělat i paní učitelka. A ta mu to po chvilce v klidu vysvětlila, že si to vzal dobrovolně a je to závazek, který musí splnit. Že tu možnost mohl dostat někdo jiný. A že to dluží ostatním. Takže si referát musí připravit na další hodinu. U ostatních žáků mě překvapila připravenost nebo nepřipravenost. Byo vidět, kdo si téma hledal a upravil dle svých slov. A naopak, kdo si to stáhnul a naučil se to zpaměti. Jednoho chlapečka mě bylo až líto. Chudáček byl strašně nervózní. Jeho referát, jak byl nervózní, tak se zasekával a neustále používal, dle paní učitelky, tzv. vycpávkové slovo. Takhle hodina se mi u nich opravdu líbila a strašně mi utekla. Jinak opravdu se nic zvláštního nestalo. Co by mě zaujalo. Opakovalo se na čtvrletní písemky a další týden je žáci psali. Příští semestr bych chtěla chodit na víc literatur, pokud mi to rozvrh dovolí. Nyní jsem skoro pořád chodila na hodiny českého jazyka. Stejně mi v té škole připadne vše rychlejší než jsem si myslela. Hodina začne a hned skončí. To dopoledne uteče jak voda. Je to k neuvěření.
6	2	český jazyk	5	1	1	2	2	1	2	1	Nejpřekvapivější věc, která se mi v poslední době na mojí škole stala, bylo toto. Přišla jsem do školy jako vždy. Došla do kabinetu a v kabinetu sedí dvě paní učitelky, obě jsou češtinářky. Abych praxi neměla vždy nudnou a stejnou, protože moje provázející paní učitelka má třeba tři stejné hodiny po sobě, tak chodím i do hodin k druhé paní učitelce. Abych měla změnu. :) No a to byl i tento den. První hodinu jsem se šla s druhou paní učitelkou podívat na její hodinu češtiny do třídy, kde jsem ještě vůbec nebyla a neviděla jsem tu třídu ani žáky. Po pár vteřinách po domluvě v kabinetu mi najednou paní učitelky začly naznačovat, že je pátek. A že vůně v této třídě v pátek bývá horší. Že je zde žák, který je v tento den ve třídě cítit, tak ať se nedivím, že se při příchodu do třídy otevírají okna. Že v pondělí je vzduch ve třídě normální, ale během týdne nastává tato trapná situace, že se ovzduší ve třídě mění. No co Vám povím, koukala jsem na ně a byla docela zvědavá, co tedy přijde. Nemůžu říci, že jsem se těšila nebo že jsem se bála, co mě čeká. Po zvonění jsme se vydaly s paní učitelkou do třídy a hned u dveří mě onen zápach bouchl přes nos. Během cesty do třídy mi paní učitelka doporučila i místo, kam bych si mohla sednout, aby to nebylo tak nepříjemné. A hned po uvítání mi přede všemi řekla, ať si vezmu židli a sednu dozadu k oknu. Nevěřila jsem jim v kabinetě. Opravdu ne. Ale bylo to tak!!! Žákům tato vůně už asi přijde normální, protože ani během přestávky neměli ve třídě otevřené okno. Protože kdyby jim toto vadilo, určitě by to řešili nějak. A vlastně i vedle tohoto žáka i kolem seděli kolem dokola žáci. Přemýšlela jsem v kabinetu, jestli žák sedí třeba někde mimo nebo vzadu, ale ne. Sedí uprostřed třídy. Celou hodinu jsem se nesoustředila ani tak na učení, jak jsem koukala na žáka, který ,,zapáchal“. Přemýšlela jsem – co ostatní žáci? Co rodiče? Co učitelé? Jestli se to řeší či neřeší? Jestli to žákovi dávají nějak najevo. No přece být to moje dítě, tak to řeším. Ať je to jakkoliv, tak i doma musí být žák cítit. A překvapivě to škola i řešila s rodiči, protože tohle byla moje první otázka po hodině na paní učitelku. A přece rodiče to mají řešit nejvíce. Tak jsem si říkala, že já být maminkou a vědět toto, tak i své dítě kontroluji. Peru mu častěji oblečení. Nebo bych mu jeho oblečení dávala každý den do špinavého prádla a hlavně třeba horní svršky oblečení. Přece jaká je to ostuda, když jste jako rodiče pozváni do školy a tam vám oznámí, že vaše dítě zapáchá a že by jste s tím měli něco dělat!!!! Závěr či řešení to asi nemá žádné, pokud se k tomu doma zodpovědně nepostaví rodiče i s žákem, protoře ve škole je to bráno už jako normální věc. A toto je další zajímavá zkušenost ze světa učitelů.
7	3	historie a křesťanská výchova	1	2	3	4	4	3	3	3	Tak je to tady. Praxe. Školu, kterou jsem si vybral je škola na vesnici na cípu jižní Moravy, kde nyní žiju. Celý svůj dosavadní život jsem žil v Brně a tak jsem se i v průběhu svého vzdělávání pohyboval ve školách, kde bylo velké množství žáků a široký učitelský sbor- jaká to změna oproti mnou vybrané škole, která se řadí mezi menší a kde je od každého ročníku jen jedna třída. Tomuto počtu žáků samozřejmě odpovídá i početnost učitelského sboru. Přiznám se, že tento fakt mi spíše nevyhovuje – dávám přednost větší anonymitě větší školy, kde na něj ostatní nekoukají jako na zjevení, když se tam objeví poprvé ( a snad dalších 14 dní potom). Vím, že je to možná trochu divné, ale cítit na sobě neustále pohled těch puberťáků mi nebylo příjemné. Teď co se týče samotné praxe. Na dějepis i občanskou výchovu mám stejného provýzejícího učitele – tedy spíše učitelku. Musím se přiznat, že jsem už před prvním setkaním trpěl vůči ní mírnou averzí. Důvod je velice jednoduchý- od své přítelkyně a mnoha dalších, kteří je absolventi místní základní školy jsem o jejích vyučovacích metodách a výsledcích slyšel dost, abych si udělal dopředu ne zrovna lichotivý obrázek. Snažil jsem se od toho ovšem oprostit a tyto mé pocity zatlačit co nejhlouběji a dát své provázející učitelce „šanci“. Tak to tedy konečně začalo- první hodina. Domluvili jsme se, že začnu klasicky náslechy, aby si na mojí přitomnost v hodinách žáci zvykli a chovali se vůči mě přirozeně, jako ke každému jinému učiteli. První hodina náslechu skončila a já sem si v duchu říkal: „Co tohle mělo do*rdele znamenat?“. To, co jsem o hodinách slyšel se potvrdilo a snad i předčilo moje obavy. Zajímavé téma, které bylo žákům předneseno naprosto nezajímavou formou, naprosto nezajímavým způsobem a naprosto nezajímavým učitelem. Informační hodnota hodiny se podle mne limitně blížila nule. Na základní škole a později i na gymnásiu jsem měl velké štěstí na skvělé dějepisáře, s kterými mě dějepis jednoduše bavil, ale kdybych měl tuto učitelku, tak dnes tady možná píšu reflektivní deník na hodinu chemie. Po hodině následovalo samozřejmě krátké zhodnocení hodiny s učitelkou. Co sem ji měl sakra říct? „Hele slyšel jsem o Vás hodně, ale tohle bylo horší než sem čekal?“. Asi ne. Takže nahodit úsměv a mluvit počasí („To máme krásné teplo ještě, že?“).
8	3	historie a křesťanská výchova	2	2	3	4	4	3	3	3	Když jsem, tak přemýšlel o hodinách s mojí provázející učitelkou, tak jsem se tak nějak utvrdil, že chci opravdu učit. Ne kvůli sobě (i když mě to opravdu baví), ale kvůli těm dětem, které odcházejí z mnou vybrané školy s naprosto tristními znalostmi (dělal sem si takový „průzkum“ mezi dnes již bývalými žáky). Ne, že bych si o sobě myslel bůhví co, ale říkám si, že horší než tohle už to snad nebude. Tak tedy k praxím- hodiny, které vede provázející učitelka, jsou pořád stejné- tedy ubíjející nuda. A je to ještě o to horší, že se probírají, tak zajímavá témata! V deváté třídě například vznik totalitních režimů v meziválečné Evropě. Jde tam říct tolik zajímavých věcí, kterými lze žáky vtáhnout do tématu. Ale my ne..My sme se naučili, že jsou dva druhy totalitních režimů – komunismus a fašismus. Super..Ale mě by třeba zajímalo proč vznikly ve společnosti takové nálady, které dali vzniknout těmto ideologiím? Co to vlastně ten komunismus a fašismus znamená? A prosím, paní učitelko, nezaměňujte fašismus s nacismem, jak to zrovna příjde na jazyk..To mě při těch hodinách, tak strašně vytáčí. Co se týče samotné aktivní participace žáků při hodinách, tak ta není moc vyžadována. A když je, tak je vidět jaký v tom mají studenti guláš. Například v deváté třídě jsem nenarazil na žádného tahouna, který by tu třídu dokázal trochu vybudit a být přirozeně aktivní. To se odrazilo i při písemce – nebudu komentovat samotný obsah, který byl podle mne občas zavádějící. Ale když z asi 25 žáků nikdo nedostane jedničku, dvojek je asi pět a zbytek trojky a čtyřky, tak je něco špatně. Když jsem se o tom bavil s mojí provázející učitelkou, tak mi bylo řečeno, že „oni nejsou chytří, je to slabá třída“. Ok, může být. Ale, aby výsledky jednoduchého testu o základních věcech měly až tak špatné výsledky? Kdyby já byl v její pozici, tak aspoň přemýšlím, jestli něco nemůžu změnit i já. Jestli neexistuje nějaký efektivnější způsob, jak to do nich „nalejt“.
9	3	historie a křesťanská výchova	3	2	3	4	4	3	3	3	Uvědomil jsem si, že jsem ještě nepsal o tom, jak jsem učil já sám. Respektive o mých pocitech z toho. Začal bych asi tím, že návážu na první z deníků, kde jsem se zamýšlel nad tím, jak jsem se cítil na menší škole jako „nový“ prvek ve škole. Stalo se to, co se stát nevyhnutelně muselo- žáci si na mojí přítomnost zvykli a už na mě tak „nečumí“. A já se cítím lépe a po škole se pohybuji přirozeněji. A teď k samotným hodinám. Na ně jsem se těšil. Samozřejmě byla přítomná i nervozita, což ale považuji tak trochu za samozřejmé. Příprava na hodiny probíhala stylem, že jsme se s provázející učitelkou dohodli na hodinách a tématech, která si odučím. Dále mi bylo řečeno, kde se téma v učebnici nachází (už asi vím, jak probíhá příprava u ní, protože v jejích hodinách se jede přesně podle učebnice od začátku do konce). Takže jsem poděkoval, šel si pro učebnici a jal se připravovat mé vlastní hodiny. Co se toho týče, tak jsem jim věnoval více času než jsem myslel, že budu muset. Zase sem si, ale říkal, že to vlastně dělám poprvé, tak mi to přirozeně musí zabrat toho času více. Navíc tuto přípravu mohu využít i do budoucna. A koneckonců ani to, že jsem si vlastně tyto témata zopakoval není na škodu. Nejtěžší pro mne bylo asi vybrat to, co studentům říct a naopak rozhodnout co už je moc. K samotným hodinám. Můj vlastní pocit byl takový, že jsem to snad zvládl poměrně obstojně. Samozřejmě cítím, že nejdůležitější je nabít takovou tu jistotu a suverenitu při výkladu. V hodinách se také cítim lépe a přirozeněji, když jsem ve třídě sám a nemám „dozor“. Co se týče reakce žáků na moji osobu a způsob vedení výuky, tak tu shledávám z mého pohledu pozitivní. Jaká je, ale realita bychom se ale museli zeptat samotných žáků- doufám, že by se shodovala s mými pocity. Co se týče provázející učitelky, tak při posledních hodinách jsem zaznamenal takové malé drobné změny, diký kterým ale na hodinách působí mnohem lépe – občas chodí po třídě (i když hlavní stanoviště je pořád za katedrou), snaží se žáky více zapojit do hodiny, nepoužívá při výkladu jenom a pouze učebnici apod.
10	3	občanská výchova a výchova ke zdraví	4	2	3	4	4	3	3	3	Tak to začalo. Druhá část praxe. Tu vykonávám na stejné škole jako tu první, takže se pro mne vlastně mnoho nezměnilo a vím do čeho jdu. Situaci mi ještě trochu usnadňuje fakt, že na této škole pracuji jako asistent pedagoga a už tedy znám poměrně dobře jak prostředí a atmosféru školy, tak členy pedagogického sboru. Tedy usnadňuje. Někdy si říkám, že to že znám zde pracující učitele není velkou výhodou. Tedy aspoň pro mé duševní zdraví. Někteří z kolegů (asi 4) reprezentují takové množství negativních vlastností učitele, že nechápu jak tuto práci můžou vykonávat a já osobně cítím kolik mi bere duševních sil je jenom potkávat. Nedej Bože, když sem nucen s nimi komunikovat. Ale pojďme k OV. Jelikož už dělám druhý semestr praxi na stejné škole, tak odpadává postupné seznamování tříd s mojí osobou a naopak. Co mi vadilo už při první praxi byl vyučovací styl, kterým třídy vedla moje provázející učitelka („sedím za katedrou a nehnu se, mluvím jenom já a navíc i s faktickými chybami, způsob zápisu nové látky – tady máte slide v powerpointu a opište si to,...“). Mám to neskonalé štěstí, že je mojí provázející učitelkou i na dějepise. Takže vyučování obou předmětů stylem mé provázející učitelky pro mne bylo v duchu příručky „Jak to nechci dělat“. Což nakonec beru i jako pozitivní protože si tyto věci člověk aspoň snadněji uvědomí. Hodiny, které vedu se snažim vést, tak aby žáci byli co nejvíce aktivní a nebyli jim jen předkládány nějaké informace k zapamatování. Na začátku bylo vidět, že na to studenti nejsou moc zvyklí, ale postupně je s nimi práce stále snažší. Já se do hodin těším a snad i oni.
11	3	občanská výchova a výchova ke zdraví	5	2	3	4	4	3	3	3	Co mě vzdycky dokáže v duchu pobavit je zpětná reakce mého provázejíciho učitele (tedy, když si o ni řeknu). Modelový rozhovor vypadá nějak takto: Já: Tak, co říkáte na tuto hodinu? Provázející učitel (PU): Jo, dobrý. Já: Myslíte si, že si z toho děcka něco vzali? PU: Jo, bylo to dobrý. Já: Co říkate na „tuto“ aktivitu? PU: Jo, dobrý..ale možná to na ně bylo moc. Tahle třída je taková slabá, někteří jsou vyloženě hloupoučký (pozn.: nezáleží na třídě). Já: Aha..takže si myslíte, že to na ně bylo moc náročný? PU: Ne, bylo to dobrý. Abych byl, ale spravedlivý tak hlavně ze začátku své praxe jsem na žáky chrlil až příliš mnoho informací a aktivit. Takže hodiny někdy dopadaly tak, že jsem neprobral všechno, co jsem chtěl. Z těchto chyb jsem se, tedy myslím, poučil a teď v hodinách stíháme vše, co chci a to (podle mne) v uspokojující kvalitě. Získal jsem i pocit, že žáky hodiny se mnou baví a cítím, že se na tyto hodiny i těší a něco jim dávají. To je na tom asi to nejvíce uspokojující.
13	4	občanská výchova a výchova ke zdraví	5	-1	-1	-1	-1	-1	-1	-1	Pátek 29.3 V 6. třídě jsme pokračovali tématem majetku a vlastnictví. Úvod do hodiny (referáty, kontrolu splnění referátů) vedla Petra. Druhou polovinu předala žezlo mě. Hodina proběhla podobné jako ta předchozí. Powerpointová prezentace, prokládaná otázkami na vlastní zkušenosti žáků. Tentokrát jsem si vše lépe časově rozvrhl. V 7. třídě jsme také pokračovali v tématu z předchozí hodiny. Životní prostředí jsme tentokrát pojímali z lokálního hlediska. Tentokrát jsem pozoroval větší nasazení žáků – i těch, kteří minulou hodinu zájem nejevily. Myslím si, že je to především tématem. Probíralo se něco, co se žáků týká bezprostředně a mohou to přímo vnímat: např. hluk, nepořádek, špatné ovzduší. Středa 3.4. Dějepis, 8. třída. Téma hodiny: Bachův absolutismus. Hodinu jsem měl na starosti já a musím přiznat, že se mi žáky nepodařilo příliš zaujmout. V samotné hodině se část žáků zapojovala, ale jak mi ukázalo pár kontrolních otázek na konci hodiny, většina třídy neměla prakticky ani tušení, co se tu hodinu probíralo. Dějepis, 9. třídy. Téma hodiny: Arabsko-izraelský konflikt. Hodinu jsem vedl já, paní učitelka část hodiny nebyla přítomna. To jsem ocenil, protože předchozí hodinu okřikovala žáky i za situace, kdy já bych tak nejednal. Byl jsem rád, že morálku ve třídě si mohu korigovat sám. Po předchozích zkušenosti, jsem přešel na frontální výuku – tak jak byli žáci zvyklí. Pár otázek na názory atd. jsem zkusmo položil, ale vesměs se mi potvrdilo, že deváťáci jsou spíše pasivní a lámat to přes koleno během těch pár hodin, co nám zbývalo, jsem nechtěl. Pátek 5.4 Občanská výchova, 6. třída. Téma hodiny: Majetek a vlastnictví. Hodina probíhala podobně jako ta předchozí. První část hodiny měla na starosti Petra, druhou já. Výstup se opět týkal majetku a vlastnictví. Občanská výchova, 7. třída. Téma hodiny: Globální ekologické problémy. Hodinu jsem měl celou na starosti já, vzhledem k tomu, že nikdo neměl referát. Seznámil jsem žáky s nejpalčivějšími ekologickými problémy dnešní doby. Sledoval jsem podobné nadprůměrné zaujetí u konkrétních, pravděpodobně ekologicky založených, dívek. K tématu globální změny klimatu se vyjadřovalo jen pár, neustále stejných žáků. K zacházení s odpady už podstatně víc. Pár kontrolních otázek na konci hodiny mi však ukázalo, že pozor dávala i většina z těch, kteří se nezapojili. Trochu líto mi bylo, že se žádný z žáků nechtěl ujmout role „ďáblova advokáta“ a argumentovat při diskuzi z opačných pozic. Pátek 12.4 Občanská výchova, 6. třída. Velkou část dnešní hodiny zabíraly referáty a test. Proto má práce byl především dozor. Občanská výchova, 7. třída. Hodina probíhala podobně, jako ta předchozí v šesté třídě. Referáty, test, diskuze o správných odpovědích.
14	5	český jazyk	1	1	1	1	1	1	1	1	Začala mi praxe. No praxe jak se to vezme, už tři roky pracuji jako asistent na jedné základní škole, a proto si nemyslím, že moje současná výuka v hodinách lze nazývat praxí. Mám totiž velkou výhodu oproti svým spolužákům, protože jsem toho už spoustu viděl a zažil. Jako asistent pedagoga jsem si zkusil učit spoustu hodin v různých předmětech. Byly to hodiny jak suplované, tak jsem si musel své hodiny i připravit (měsíc jsem učil fyziku v sedmém ročníku). Ve svém deníku budu psát o určitých situacích, se kterými jsem se za ty roky setkal. Setkal jsem se tam se zajímavým žákem. Je to velmi chytrý a vnímavý student devátého ročníku, ale špatně zvládat svoje emoce. Často se stává, že neunese špatnou známku, kterou občas dostane a potom vybouchne v agresivní výkřiky, které narušují hodinu. V takovou chvíli je nejlepší ho nechat být a úplně žáka ignorovat. Nemá smysl ho napomínat nebo uklidňovat. Zhruba do pěti minut se úplně zklidni a začne pracovat. Zažil jsem vyučující, která se ho snažila umravnit, což vedlo pouze k dalšímu výbuchu hněvu. Tento student je v jiných případech naprosto skvělý společník, se kterým jsem se mnohokrát bavil o všelijakých společenských otázkách. Je otázkou, zdali je tohle vhodný postup. Myslím si, že cesta nejmenšího odporu je v tomhle případě vhodná. Samozřejmě není dobré z podobných případu dělat pravidlo. Někdy je potřeba vybočit z předem daných pravidel a být trochu shovívavý. Nejtěžší na práci asistenta je najít rovnováhu mezi pedagogem a třídním důvěrníkem. Žáci mě často berou jako staršího kamaráda čemuž se já ani moc nebráním. Nemám rád formálnosti a jsem přátelského založení, tudíž občas sklouznu k určitému kamarádství. Žáci toho občas zneužívají, protože pochopili, že mám pro jejich vtípky pochopení. Kupříkladu dnes mě dostali. Dali si židle na lavice a sedli si na ně, bral jsem to s humorem a se zadržovaným smíchem jsem je požádal, aby slezli dolů. Oni začali nahlas povykovat, že nechtějí sedět na lavici. Jelikož třída sousedí s kabinetem, zaslechla to naše třídní a vešla dovnitř. Na to jí řekli, že jsem jak k tomu přinutil. Učitelka to vzala s humorem, ale upozornila mě, že pomalu ztrácím autoritu. Sám vím, že to je částečně pravda. Ale mnohokrát jsem si ověřil, že když je potřeba, tak poslechnou na slovo. Je vtipné, označení naše třídní. Poukazuje to, že se cítím jako součást třídy. Když se stane, že tam supluju, tak není problém s udržením kázně, jelikož žáci cítí, že tam jsem v jiné pozici. Ví, že jim vždy rád s čímkoliv pomůžu a dokážou to ocenit. Onehdy jsem učil v rámci povinné praxe český jazyk v šesté třídě. Byl jsem varován, že tam jsou problémové děti. Po hodině mi kolegyně řekla, že nečekala, jak mě poslouchali a obzvláště ti „raubíři“ mi „zobali z ruky“. I dalších hodinách to bylo stejné, tudíž jsem byl rád, že to nebylo jen kvůli počátečnímu překvapení z nové tváře. Je zkrátka výhoda mít charisma a přirozenou mužskou autoritu, která ve školách evidentně chybí.
15	5	český jazyk	2	1	1	1	1	1	1	1	Jsem na praxi. No jak se to vezme praxe, už tři roky pracuji jako asistent na jedné základní škole, a proto si nemyslím, že moje současná výuka v hodinách lze nazývat praxí. Mám totiž velkou výhodu oproti svým spolužákům, protože jsem toho už spoustu viděl a zažil. Jako asistent pedagoga jsem si zkusil učit spoustu hodin v různých předmětech. Byly to hodiny jak suplované, tak jsem si musel své hodiny i připravit (měsíc jsem učil fyziku v sedmém ročníku). Ve svém deníku budu psát o určitých situacích, se kterými jsem se za ty roky setkal. Dnes se mi stala zajímavá příhoda. Kamarádka učí místo nemocné kolegyně přírodopis ve všech ročnících a měla hodinu i u nás ve třídě. Žáci měli za úkol napsat 3 otázky, které by mohly být v písemce na sulfidy (nerosty). Lísteček jsem si vzal i já napsal jsem tři vtipné osobní otázky. Jenže kamarádka zapomněla, že jsem to psali já a celý víkend řešila, kdo byl tak drzý, že by ji psal takové věci. Dneska jsem se nachomýtl u ní v kabinetu a zrovna tam byl zástupce. Dřív než jsem mohl zakročit a uvést to na pravou míru, tak už to četla nahlas a všichni se dohadovali, kdo to může být. Jakmile jsem se přiznal ke svému dílu, tak si dělali legraci, že to je harašení na pracovišti. Vím, mohlo působit nevhodně, ale s kamarádkou máme dobrý vztah a vím, že jsem nepřekročil žádnou hranici. Stalo se to asi před 14 dny při cestě ze školy. Šel jsem kolem místa, kde často kouří starší žáci. Někdo cigarety, někdo trávu. Když jsem je viděl, přešel jsem na druhou stanu chodníku, nechtěl jsem nás všechny vystavit divné situaci. Jenže oni na mě zavolali, zda si nedám brko? Jenom jsem zakroutil hlavou a rychle pokračoval, protože jsem nemohl nic udělat, když jsou mimo školu a lidí se otáčeli, kdo je ten učitel, kterému nabízejí marihuanu. Nevím co v takových chvílích dělat, jelikož škola nemá jasný postup a je dosti benevolentní, protože nechce dělat žákům problémy, jelikož by to nic nevyřešilo. Další den jsem s nimi měl promluvu a od té doby je to v pohodě, sami uznali, že to bylo přes čáru. Vrátím se k otázkám, které se více týkají náplně tohoto deníku. Jelikož pocházím z Ostravska, tak mluvím obecně rychleji a obzvlášť když jsem nervózní a to je vždy, když na mě má někdo dohlížet, jakmile jsem sám s žáky, tak to je v pohodě. No a právě s rychlou mluvou se občas potýkám. Společně s tím jde i to, že nemám úplně čisté sykavky a někdy žáci obzvlášť nižších ročníku mají problém s vnímáním mého výkladu. Když se soustředím na pomalejší tempo řeči, tak je to výrazně lepší, jenže při praxi mě musí sledovat a tohle mi právě zrychluje řeč. Poslední dobou jsem se oprostil od pocitu „sledování“ a je to mnohem lepší. Nelíbí se mi, jak se tiskne spousty papíru, ať už na cvičení do hodiny, pracovní listy, písemky, daltonské listy apod. Máme ve škole jednu žákyni, která je z jistých důvodu od září hospitalizována a přijde do školy někdy v lednu. Dostal jsem za úkol kopírovat pro ní sešity od spolužáků a jednou za tři týdny si pro ně maminka přijde. Navrhl jsem systém skenování mobilem, což dnešní mobilní aplikace svedou a uloží vám to v jakémkoliv formátu a doma by si s tím udělali už, co by chtěli. Zabere to stejně času, je to ekologické a transparentní, protože máme jasný přehled, co jsme předali. Tenhle systém mi byl zamítnutý z důvodu, že by bylo použito osobní zařízení, což se prý nesmí. Nechápu tenhle argument, jelikož běžně se používají osobní laptopy. Spíše se jedná o nějaké zkostnatělé myšlení, protože neumí používat moderní technologie.
16	5	český jazyk	3	1	1	1	1	1	1	1	Začala mi praxe. No praxe jak se to vezme, už tři roky pracuji jako asistent na jedné základní škole, a proto si nemyslím, že moje současná výuka v hodinách lze nazývat praxí. Mám totiž velkou výhodu oproti svým spolužákům, protože jsem toho už spoustu viděl a zažil. Jako asistent pedagoga jsem si zkusil učit spoustu hodin v různých předmětech. Byly to hodiny jak suplované, tak jsem si musel své hodiny i připravit (měsíc jsem učil fyziku v sedmém ročníku). Ve svém deníku budu psát o určitých situacích, se kterými jsem se za ty roky setkal. Dnes jsem suploval v chemii. Často supluji tyto předměty, protože rozumím těmto technickým předmětům, přestože mám humanitní zaměření. Takže deváťáci psali písemku a dohlížím, aby moc nikdo neopisoval. Když neví zkouším je navést na správné řešení. Jedná holka si vytáhne mobil a sešit. Tak jim vybídnu, aby to schovala a varuji ji, že příště to vyberu. Což udělala hned vzápětí, tak jí písemku vezmu a ona na mě se oboří: „to si děláš prdel „. Na to reaguji, že si nedělám a že může být ráda, že jí to jen seberu a ohodnotí se, co napsala. A její drzost výjimečně přehlížím. Nevím zda jsem se zachoval dobře. Ale myslím, že ano. V dnešní hodině tělocviku se dva šesťáci poprali na hřišti. Šlo o sporný gól. Tak jsem je od sebe odtrhl, oba posadil na trestnou a po hodině jsem si s nimi zvlášť promluvil o tom, že je to jen hra a že zbytečně oslabili tým. Že takové chování na hřiště nepatří. Jeden se hodně vztekal a chtěl se na protivníka vrhnout, takže jsem musel ho chytnout a pořádně s ním zacloumat, aby se vzpamatoval. Nevím, zda je to správně, ale musel jsem aktivně zakročit, aby se jim nestal žádný úraz. Občas mívám problém se svým klientem, osoba u které jsem asistent pedagoga, protože si myslí, že je vtipné zatajovat a schovávat pomůcky do výuky. Když mu je vyndám z aktovky, tak v legraci mi nadává, že jsem hrozný a že jsem gauner. On tomu asi moc nerozumí, co to znamená, ale považuje to za hroznou legraci a dokazuje to tím, že na mě cení zuby, jako nějaké zvířátko.
17	5	historie a křesťanská výchova	4	1	1	1	1	1	1	1	Začala mi praxe. No praxe jak se to vezme, už tři roky pracuji jako asistent na jedné základní škole, a proto si nemyslím, že moje současná výuka v hodinách lze nazývat praxí. Mám totiž velkou výhodu oproti svým spolužákům, protože jsem toho už spoustu viděl a zažil. Jako asistent pedagoga jsem si zkusil učit spoustu hodin v různých předmětech. Byly to hodiny jak suplované, tak jsem si musel své hodiny i připravit (měsíc jsem učil fyziku v sedmém ročníku). Ve svém deníku budu psát o určitých situacích, se kterými jsem se za ty roky setkal. Setkal jsem se tam se zajímavým žákem. Je to velmi chytrý a vnímavý student devátého ročníku, ale špatně zvládat svoje emoce. Často se stává, že neunese špatnou známku, kterou občas dostane a potom vybouchne v agresivní výkřiky, které narušují hodinu. V takovou chvíli je nejlepší ho nechat být a úplně žáka ignorovat. Nemá smysl ho napomínat nebo uklidňovat. Zhruba do pěti minut se úplně zklidni a začne pracovat. Zažil jsem vyučující, která se ho snažila umravnit, což vedlo pouze k dalšímu výbuchu hněvu. Tento student je v jiných případech naprosto skvělý společník, se kterým jsem se mnohokrát bavil o všelijakých společenských otázkách. Je otázkou, zdali je tohle vhodný postup. Myslím si, že cesta nejmenšího odporu je v tomhle případě vhodná. Samozřejmě není dobré z podobných případu dělat pravidlo. Někdy je potřeba vybočit z předem daných pravidel a být trochu shovívavý. Nejtěžší na práci asistenta je najít rovnováhu mezi pedagogem a třídním důvěrníkem. Žáci mě často berou jako staršího kamaráda čemuž se já ani moc nebráním. Nemám rád formálnosti a jsem přátelského založení, tudíž občas sklouznu k určitému kamarádství. Žáci toho občas zneužívají, protože pochopili, že mám pro jejich vtípky pochopení. Kupříkladu dnes mě dostali. Dali si židle na lavice a sedli si na ně, bral jsem to s humorem a se zadržovaným smíchem jsem je požádal, aby slezli dolů. Oni začali nahlas povykovat, že nechtějí sedět na lavici. Jelikož třída sousedí s kabinetem, zaslechla to naše třídní a vešla dovnitř. Na to jí řekli, že jsem jak k tomu přinutil. Učitelka to vzala s humorem, ale upozornila mě, že pomalu ztrácím autoritu. Sám vím, že to je částečně pravda. Ale mnohokrát jsem si ověřil, že když je potřeba, tak poslechnou na slovo. Je vtipné, označení naše třídní. Poukazuje to, že se cítím jako součást třídy. Když se stane, že tam supluju, tak není problém s udržením kázně, jelikož žáci cítí, že tam jsem v jiné pozici. Ví, že jim vždy rád s čímkoliv pomůžu a dokážou to ocenit. Onehdy jsem učil v rámci povinné praxe český jazyk v šesté třídě. Byl jsem varován, že tam jsou problémové děti. Po hodině mi kolegyně řekla, že nečekala, jak mě poslouchali a obzvláště ti „raubíři“ mi „zobali z ruky“. I dalších hodinách to bylo stejné, tudíž jsem byl rád, že to nebylo jen kvůli počátečnímu překvapení z nové tváře. Je zkrátka výhoda mít charisma a přirozenou mužskou autoritu, která ve školách evidentně chybí.
18	5	historie a křesťanská výchova	5	1	1	1	1	1	1	1	Jsem na praxi. No jak se to vezme praxe, už tři roky pracuji jako asistent na jedné základní škole, a proto si nemyslím, že moje současná výuka v hodinách lze nazývat praxí. Mám totiž velkou výhodu oproti svým spolužákům, protože jsem toho už spoustu viděl a zažil. Jako asistent pedagoga jsem si zkusil učit spoustu hodin v různých předmětech. Byly to hodiny jak suplované, tak jsem si musel své hodiny i připravit (měsíc jsem učil fyziku v sedmém ročníku). Ve svém deníku budu psát o určitých situacích, se kterými jsem se za ty roky setkal. Dnes se mi stala zajímavá příhoda. Kamarádka učí místo nemocné kolegyně přírodopis ve všech ročnících a měla hodinu i u nás ve třídě. Žáci měli za úkol napsat 3 otázky, které by mohly být v písemce na sulfidy (nerosty). Lísteček jsem si vzal i já napsal jsem tři vtipné osobní otázky. Jenže kamarádka zapomněla, že jsem to psali já a celý víkend řešila, kdo byl tak drzý, že by ji psal takové věci. Dneska jsem se nachomýtl u ní v kabinetu a zrovna tam byl zástupce. Dřív než jsem mohl zakročit a uvést to na pravou míru, tak už to četla nahlas a všichni se dohadovali, kdo to může být. Jakmile jsem se přiznal ke svému dílu, tak si dělali legraci, že to je harašení na pracovišti. Vím, mohlo působit nevhodně, ale s kamarádkou máme dobrý vztah a vím, že jsem nepřekročil žádnou hranici. Stalo se to asi před 14 dny při cestě ze školy. Šel jsem kolem místa, kde často kouří starší žáci. Někdo cigarety, někdo trávu. Když jsem je viděl, přešel jsem na druhou stanu chodníku, nechtěl jsem nás všechny vystavit divné situaci. Jenže oni na mě zavolali, zda si nedám brko? Jenom jsem zakroutil hlavou a rychle pokračoval, protože jsem nemohl nic udělat, když jsou mimo školu a lidí se otáčeli, kdo je ten učitel, kterému nabízejí marihuanu. Nevím co v takových chvílích dělat, jelikož škola nemá jasný postup a je dosti benevolentní, protože nechce dělat žákům problémy, jelikož by to nic nevyřešilo. Další den jsem s nimi měl promluvu a od té doby je to v pohodě, sami uznali, že to bylo přes čáru. Vrátím se k otázkám, které se více týkají náplně tohoto deníku. Jelikož pocházím z Ostravska, tak mluvím obecně rychleji a obzvlášť když jsem nervózní a to je vždy, když na mě má někdo dohlížet, jakmile jsem sám s žáky, tak to je v pohodě. No a právě s rychlou mluvou se občas potýkám. Společně s tím jde i to, že nemám úplně čisté sykavky a někdy žáci obzvlášť nižších ročníku mají problém s vnímáním mého výkladu. Když se soustředím na pomalejší tempo řeči, tak je to výrazně lepší, jenže při praxi mě musí sledovat a tohle mi právě zrychluje řeč. Poslední dobou jsem se oprostil od pocitu „sledování“ a je to mnohem lepší. Nelíbí se mi, jak se tiskne spousty papíru, ať už na cvičení do hodiny, pracovní listy, písemky, daltonské listy apod. Máme ve škole jednu žákyni, která je z jistých důvodu od září hospitalizována a přijde do školy někdy v lednu. Dostal jsem za úkol kopírovat pro ní sešity od spolužáků a jednou za tři týdny si pro ně maminka přijde. Navrhl jsem systém skenování mobilem, což dnešní mobilní aplikace svedou a uloží vám to v jakémkoliv formátu a doma by si s tím udělali už, co by chtěli. Zabere to stejně času, je to ekologické a transparentní, protože máme jasný přehled, co jsme předali. Tenhle systém mi byl zamítnutý z důvodu, že by bylo použito osobní zařízení, což se prý nesmí. Nechápu tenhle argument, jelikož běžně se používají osobní laptopy. Spíše se jedná o nějaké zkostnatělé myšlení, protože neumí používat moderní technologie.
19	6	občanská výchova a výchova ke zdraví	1	1	1	2	1	1	1	1	Během výuky při své praxi se snažím zaměřit především na to, jak žáci reagují v mojí hodině– snažím se kombinovat různé metody výuky – něco vysvětlovat, ptát se doplňujícími otázkami, pouštět videa, různé aktivity – žáci chodí po třídě a odpovídají na různé otázky. Snažím se najít nějaký vyvážený poměr mezi těmito aktivitami. U mojí specializace – dějepisu – se snažím některé věci vysvětlovat, nechám si často u toho poradit od mojí provádějící učitelky. Říká mi vždycky, že se mám ještě víc ptát a méně mluvit, že si žáci zapamatují jen to, k čemu v podstatě dojdou sami – snažím se tedy takto to výuku směřovat. Snažím se také vnímat rozdíl mezi tím, kdy učím u nás na škole 8. A 9. Třídy, kde je menší počet žáků a tak nějak je možné být v té hodině v kontaktu se všemi. Určitě si v budoucnu bubu chtít vyzkoušet učit ve třídě, kde je 30 žáků a vyzkoušet si jaké to je, pracovat s tak velkým množstvím dětí. Myslím si totiž, že je to ještě o úroveň náročnější disciplína. Aji tak se snažím mít přehled o dění v celé třídě, ale při tak velké třídě se na to budu muset soustředit ještě víc. Při svojí výuce si také všímám toho, že někteří žáci se zapojují více a aktivně reagují – chtěl bych se také snažit zapojit více i ty méně aktivní. Snažím se proto víc se ptát těch, kteří se úplně tolik nezapojují, udržovat s nimi oční kontakt. Případně, když na konci opakujeme, to co jsme probrali, tak se snažím na tyto žáky zaměřit. U svojí druhé specializace – občanské výchovy- se zaměřuji např. na to, abych se naučil žáky adekvátně hodnotit, Na začátku hodiny mají vždy nachystané aktuality, které prezentují. Mým úkolem je dát jim nějakou zpětnou vazbu a známku. Snažím se tedy být v hodnocení spravedlivý, odhadnout, kdo se v jaké míře podílel na přípravě a jaký byl jejich přednes, jak moc se snažili apod. Co sem třeba při svých hodinách nezvládl – a co mi taky říkala provádějící učitelka – bylo to, že každá hodina musí mít nějaký rámec pro orientaci žáků. Tzn., že je to dobrá říct na začátek hodiny co bude hlavní téma a napsat ho na tabuli (společně s datumem a číslem hodiny). Zároveň u toho nejdůležitějšího, co se zrovna probírá, zdůraznit, že si to mají zapsat do sešitu a na závěr hodiny to zopakovat.
20	6	občanská výchova a výchova ke zdraví	2	1	1	2	1	1	1	1	Myslím, že jsem za poslední měsíc praxe nasbíral spoustu zkušeností. Asi pro mě nejnáročnější je stihnout všechno, co chci v každé hodině zvládnout. Jedna věc je, si doma v klidu naplánovat, jak to půjde po sobě, na co se žáků zeptám, co případně dovysvětlím, ale druhá věc je pak realita v hodině. V mých hodinách dějepisu se vždycky s mojí učitelkou domluvíme na spoustě věcí, které chceme stihnout – buď já sám, nebo společně. Většinou chystáme krátký test na úvod, potom mám svoji část výkladu, kde se vždycky snažím mít i spoustu otázek a věcí, na které se můžu žáků zeptat. Na každé hodině jsme i domluvení na nějaké aktivitě a snažím se ji postupně vylepšovat (například do prezentace napíšu pro zopakování probrané události a po třídě rozmístím obrázky a žáci postupně přiřazují, pak si to vždy projdeme a v rychlosti zopakujeme). Musím říct, že jako super zkušenost vnímám to, že když jsem chodil ke svojí provázející učitelce na náslechy, tak schválně s žáky prováděla všechny možné aktivity co má k dispozici, abych to viděl naživo a mohl si to potom taky vyzkoušet. Spoustu z těch aktivit jsem doteď neznal a pro zopakování je to super a děcka to baví (skládají dohromady zalaminované kartičky, hrají speciální dějepisné bingo). Díky tomu, že si toto všechno dopředu připravím a kromě toho ještě se pokoušíme o doplnění zápisu – děcka mají něco jako pracovní listy, kam si informace společně dopisujeme – tak se snažím všechno v hodině realizovat a ne vždycky se to všechno podaří. Musím si ale pochválit spolupráci s provázející učitelkou, jsme domluvení vždy tak, že já se soustředím buď na výklad, nebo na aktivitu, kterou zrovna provádíme a ona my hlídá čas a případně mi řekne, kolik musíme nechat času na zápis, zopakování z minulé hodiny na začátku, nebo na zopakování probrané látky na konci.
21	6	občanská výchova a výchova ke zdraví	3	1	1	2	1	1	1	1	Ve svojí výuce jsem v poslední době řešil asi nejvíc to, jakou část toho, co učím, má tvořit nějaký základ znalostí, co si z toho děcka zapamatují, co je pro jejich život důležité, anebo v hodinách občanky je spíš vést k získání nějakých dovedností jako jsou konkrétní případy, práce s textem, formulace vlastních názorů a podobně. Moje hodina byla na téma právo a podle pokynů učitelky jsem probíral základní dělení práva do různých oblastí. Snažil jsem se to pojmout tak, aby to děcka aspoň nějakým způsobem zaujalo a mohli se aktivně podílet – měl sem v prezentaci obrázky, podle kterých měli hádat o jakou situaci a jaké ,,právní odvětví´´ se jedná (hádka o dítě - rodinné právo, různé profese – pracovní právo, lupič v bance – trestní právo a podobně). Zároveň jsme si zapsali a vysvětlili i definice některých pojmů z učebnice (právní norma, právní předpis, zákon). Ačkoli si myslím, že je fajn pokud budou děcka na základní škole vědět, jak se zákony tvoří, odkud se berou a že neplují jen tak na obláčku, tak si myslím, že definice pojmů jako právní předpis, právní norma apod. úplně důležité nejsou. Trošku mi bylo i proti srsti, když jsem to příští hodinu i dostal za úkol vyzkoušet, jestli si tyto pojmy zapamatovali (respektive je měli napsané v sešitě a učebnici). Myslím, si že pro toto téma by bylo vhodnější rozebrat si nějaký praktický příklad, kde se setkají s nějakou kontroverzní právní úpravou. Například v aktualitách měli kluci rozhodnutí soudu, týkající se aktivit firmy UBER. Myslím, že by to bylo super téma na rozebrání argumentů pro a proti, rozdílům oproti taxislužbě, problematika právního postavení zaměstnanců, odvádění daní apod. Samozřejmě nevím, jestli by to pro děcka nebylo příliš náročné, ale myslím, že by si z toho alespoň něco odnesli. Kdybych jim k tomu dal i nějaký článek, kde by ty argumenty museli najít, tak by to pro ně mohlo být přínosem i jako trénink kritického myšlení. Při reflexi jsme se o tom potom bavili s provázející učitelkou, určitě říkala, že by to mohlo být zajímavé a mohl jsem to aspoň v reakci na ty aktuality naťuknout. Já jsem si říkal, že to sice jo (vždycky se snažím na aktuality alespoň nějak reagovat nebo je okomentovat), ale zároveň potom bychom určitě nezvládli vše, na čem jsme se domluvili – test, zkoušení, aktualita, právní odvětví, opáčko…
22	6	občanská výchova a výchova ke zdraví	4	1	1	2	1	1	1	1	Zásadní změnou na mojí učitelské praxi oproti podzimu je fakt, že ve škole, kde učím, není v každé třídě projektor s plátnem. Tudíž musím tomu hodiny uzpůsobit a místo prezentací, na které jsem byl zvyklý jak v hodinách dějepisu, tak v hodinách občanské východy, používat něco jiného. Je to pro mě výzva, ale myslím si, že se mi to celkem daří. Obrazové materiály si vždy připravím a vytisknu předem. Pracuji v hodinách občanky pak také zejména s pracovními listy, kde si přichystám jak různé úkoly a doplňovačky, tak témata, která si v hodině vysvětlíme. Podstatně větší problém pro mě v tomto smyslu představuje výuka dějepisu. Moje výuka doposud byla založena především na audiovizuálních metodách – prezentace, obrázky, video. V tomto režimu se musím pokusit o výklad, případně opět vytištěné pracovní listy. Například práce s mapou je pro žáky dost komplikovaná, i když jsem si původně myslel, že pro ně mohla být právě jednodušší. Další změnou pro mě oproti podzimu je fakt, že si mohu na této praxi, vzhledem k vyšší časové dotaci, vyzkoušet učit všechny ročníky na druhém stupni. Mám už díky tomu trochu srovnání, jak nachystat hodinu pro šesťáky, kteří jsou živý, hluční, ale baví se k tématu a zajímá je to. Příprava a průběh hodiny se tedy diametrálně liší od průběhu v 9. třídě, kde naopak je aktivita nulová a musím vynaložit velké úsilí, abych žáky motivoval a dotlačil je k nějaké aktivitě.
23	6	občanská výchova a výchova ke zdraví	5	1	1	2	1	1	1	1	V průběhu praxí jsem rád, že si mohu vyzkoušet i výuku příbuzných předmětů občanské výchovy, už i jenom z toho důvodu, že je velmi pravděpodobná, že je budu učit i v budoucnu. Konkrétně jsem měl možnost odučit pár hodin výchovy ke zdraví. Myslím si, že výuka ke zdraví je pro žáky ve třídě, kde sem měl možnost učit, přínosná, protože se tam řeší záležitosti z každodenního života, které jsou jim blízké. Výbornou zkušeností pro mě byla i výuka v tandemu s mojí provázející učitelkou. Připravily jsme si tak hodinu zdravé výživy, kdy každý jsme mě měli zvlášť nachystaných pár aktivit a v druhé části hodiny jsme se pokusili provést hodinu v tandemu. Já sem byl figurant, který žádá žáky o radu ohledně životosprávy a adekvátního jídelníčku. Žáci měli za úkol vytvořit poradní výživové týmy, které mi měli jídelníček a denní režim sestavit. Zároveň jsme do hodiny přinesli i jídlo, které žáci měli do svých jídelníčků zapojit a vzhledem k tomu, že byl čas svačiny, tak jsem i jimi navrhnuté jídlo pro tuto denní dobu snědl. Poté se hodina vyvíjela tím směrem, že jsem simuloval nevolnost a žáci dostávali různé lékařské zprávy, aby zjistili podrobnosti o mém zdravotním stavu a alergických reakcích. Myslím, že hodina byla pro žáky přínosem vzhledem zejména k formátu hodiny. Nejen, že se klasicky dozvěděli, které potraviny jsou jak výživově hodnotné apod. ale také mohli něco praktického vytvořit (sestavení jídelníčku) a reagovat různé situace (co mi poradit na jídlo, sport, reakce na nevolnost.)
25	7	občanská výchova a výchova ke zdraví	3	1	1	2	1	1	3	2	Dnes jsem se konečně „dočkal“ také tématu, které pro mě osobně není ničím poutavé ani zajímavé. Ale donutil jsem se si ho připravit poměrně hezky. Více jsem využíval učebnici. Téměř doslovně jsem se jí držel, případně jsem přidal něco navíc, co mi přišlo zajímavé. A překvapilo mě, že jsem se u toho necítil ani nějak zle. Naopak. Možná, že jsem přesně věděl, co mají žáci vědět a neodbíhal jsem příliš od tématu. Paní učitelka mě dokonce pochválila. Dnes jsem zjistil, že mi není cizí ani improvizovat. Když už jsem neměl, co bych jim řekl, kouknu do učebnice a zadám jim další téma k přečtení, ať už jsou trošku připravení na další hodinu. Po dnešní druhé odučené hodině se mi zase stalo, že mě paní učitelka řekla, že už mám splněno, že už nemusím dál a že ze mě bude dobrý učitel. Víte, jak mě to potěšilo. No zahrnula mě řadou pozitivních přívlastků, až jsem se začal červenat. Normálně bych i dále ještě vyučoval. Přemýšlím… Dodělám si občanku a pak možná ještě nějakou hodinu na dějáku vezmu. Opravdu mě to baví a teď vím, že to dělat chci.
27	7	historie a křesťanská výchova	5	1	1	2	1	1	3	2	Není to tak dávno, kdy jsem nastoupil praxi na téhle škole. A světe div se, dnes už mám splněnou celou dějepisnou část. Jestli jsem si myslel, že jiná škola mi třeba pomůže v přesvědčení, že občanka se učí stejně dobře jako dějepis, byl jsem na omylu. Alespoň myslím. Dějepis je povídavý, máme spoustu historických filmů, které žáky přiblíží problematice tématu. Občanka je v tomto ohledu nezáživná. Přitom bych řekl, že je pro budoucnost dítěte důležitější než dějepis. Proč tomu tak je? Proč má k dispozici jen jednu hodinu týdně, zatímco jiné předměty se vyučují častěji? Ano, některá témata jsou okrajová a nedají se vyučovat, ale… Pokud chceme, aby z žáků vyrostli zodpovědní občané, musíme jim ukázat příklady, motivovat je. A na to je jedna hodina týdně opravdu málo. A proto sklouzává občanka do stylu hraní her a tvoření zábavy. V současném systému je to vyhovující. Je to ovšem správné? Když vidím učivo dějepisu, líbí se mi, jak žáky dokáže zaujmout. Nedá se říci, že by bylo nudné (i když vyučovat společnost na přelomu 18. a 19. století už znovu nechcete), ale je jen takovým vhledem, jak to tenkrát bylo. Občanka už nám ukazuje, jak funguje svět nyní. Je to mnohem pracnější pro pedagoga, mnohem méně záživné, ale mnohem důležitější pro mladé budoucí občany. Když o tom člověk přemýšlí, chtěl by udělat nějakou změnu. Jenže při všem tom spěchu, kdy letí z praxe do školy a pak do práce a pak na trénink a přípravu na praxi si dělá po nocích, jak má potom najít sílu dělat ještě něco takového? A teď trochu pozitivněji. Je neskutečně příjemné, když vidím, jací jsou na Přemysláku žáci. Když od spolužáků slyším, jak si stěžují, chci se jen tiše usmívat. Jsou to zlatíčka. Před hodinou dojdou do kabinetu, pomohou s věcmi do hodiny. V hodině jsou aktivní, snaží se hlásit. A když vidí, je učitel zklamaný, že něco neví, snaží se mu to vynahradit jinak. Jak řekl jeden z učitelů: „Tahle škola je pro učitele ráj.“ I když o přestávkách vyrušují, v hodinách jsem nezažil, že by s nimi byl větší problém. A i když právě nyní, při psaní těchto řádků, přišla jedna z učitelek do kabinetu a pronesla: „Já se z toho zblázním,“ jde vidět, že oproti ostatním školám je tato naprosto zdravá a v pořádku.
28	8	biologie	4	-1	-1	-1	-1	-1	-1	-1	Tato moje reflexe se týká hodnocení žáků. Uvědomila jsem si, že je pro mě často velmi obtížné žáky hodnotit opravdu spravedlivě. Problémem je, že ve třídě můžeme najít mnoho žáků, kteří mají nějaká omezení. Jelikož jsem ve škole jen na praxi, tak samozřejmě nejsem dopodrobna seznámena s jejich konkrétními problémy a omezeními. Vždy pro mě bylo velmi důležité, abych byla vůči ostatním spravedlivá. Ale když se zamýšlím nad hodnotícím systémem, tak začínám mít pochybnost, zda je to vůbec možné. A známé tvrzení, že „svět není spravedlivý“, pro mě dostává jiný rozměr. Jak můžu být objektivní a hodnotit žáky spravedlivě, když neznám specifika poruch u všech žáků. Vlastně i v případě, že bych je znala, můžu opravdu vždy přesně určit tu hranici, co je ještě porucha a co už je například pouze nezájem o výuku? Mnohokrát jsem v hodinách byla svědkem toho, jak žák s blíže nespecifikovanou poruchou dokázal fungovat úplně úžasně. Dával pozor, zapisoval si, zodpovídal dotazy učitele a dokázal i pracovat ve skupině. Ale většinou byl scénář jiný. Žák nejen že většinou nedával pozor, ale také vyrušoval a výrazně zasahoval do klimatu třídy. A teď, jaké zvolit stanovisko? Když jsem se ptala paní učitelky, bylo mi řečeno, že údajně za tyto změny mohou především léky. V podstatě stačí, když se žák špatně vyspí a ve výuce následně nastávají problémy. Jak tedy takového žáka hodnotit? Opravdu vše jen ovlivňuje jeho porucha nebo už žák spoléhá na to, že prostě nic dělat nemusí? A co ostatní žáci ve třídě? U nich obvykle nebereme v potaz, že se špatně vyspali nebo že nemají nejlepší náladu, při hodnocení jejich výkonu se to nezohledňuje. Když se zaměřím na práci v hodině, konkrétně na hodnocení pracovních listů, říkám si, zda je spravedlivé hodnotit žáky, kteří dávají celou hodinu pozor a mají pečlivě vyplněné pracovní listy stejným počtem bodů jako ty, kteří celou hodinu nic nedělali a pracovní list odevzdají z poloviny prázdný. Jak mám potom dětem vysvětlit, že takto je to správné? Jak můžu tohle před ostatními obhájit? Jak mám motivovat snaživé žáky, aby neustávali ve svém snažení, když vidí, že jiný nemusí udělat nic a dostane stejnou známku? A teď opačný problém. Jeden z žáků je velmi nadšený přírodopisem. V hodinách neruší, dává pozor, často se ptá na různé souvislosti a pečlivě si vede zápisy. Někdy mě překvapí i informací, o které jsem sama neměla tušení. Rovněž i tento žák trpí jistou poruchou. Takže jakmile dojde na test, tak znervózní a má chybu na chybě. Výsledná známka tedy příliš lichotivá není. Je tohle spravedlivé? Co když mi danou informaci ještě předchozí hodinu řekl správně? A co když to nebyla jediná informace, kterou v hodině věděl a kterou v testu napsal špatně? Shodou okolností jsem si toho všimla. Je to vůči němu spravedlivé? V testu měl spoustu chyb, i když předtím v hodině dané informace věděl správně. Ale stupnice je v tomto případě neúprosná. Špatně nebo dobře, sečíst body. Je to vůči němu spravedlivé? Jak mám motivovat takového žáka, aby vytrval ve svém snažení? Mám-li to shrnout, pomalu ale jistě nebývám pocitu, že přes veškerou snahu spravedlivá být nemůžu.
29	8	biologie	5	-1	-1	-1	-1	-1	-1	-1	Tento týden jsem učila ve výchově ke zdraví sluneční záření celkově 3 třídy (6.A, 6.B a 6.C). Když jsem přišla ve středu přišla do 6.C, velmi mě zarazilo, jaká třída je přede mnou. Měla jsem dojem, že jsem zabloudila na první stupeň. Všichni žáci byli velmi hodní a snaživí, avšak jakoby snad nechápali, co jim říkám. O to větší šok byl, když jsem ve čtvrtek přišla učit stejné téma do 6.A. Měla jsem pocit, jako by přede mnou stáli žáci tak o dva roky starší. Dívala jsem se na sebevědomou třídu, která však zjevně příliš neprahne po vědění. V průběhu hodiny dokonce zástupce ředitele z mojí výuky odvedl 3 žáky skrze nějaká kázeňské problémy z dřívějška. O dvě hodiny jsem šla opět stejnou látku učit do 6.B, což byla pro změnu třída velmi zvídavá a učivo zvládali opravdu s lehkostí. Nemůžu si tedy pomoct a musím stále přemýšlet nad tím, zda ve všech třídách učit stejně případně nakolik mám obsah přizpůsobit žákům? Ve čtvrtek odpoledne po výuce jsem se ptala provázející učitelky, jaký má dojem z daných tříd ona a v podstatě mi potvrdila moji domněnku. Domů jsem tedy odjížděla s pocitem, že bude nejlepší uzpůsobit učivo schopnostem dané třídy. Když jsem nad tím ale večer přemýšlela, zatímco jsem opravovala sešity a procházela si výstupy jednotlivých žáků z mojí hodiny, došla jsem k závěru, že by to nebylo spravedlivé. Ano, na jednu stranu se do značné míry potvrdilo, co jsem vypozorovala v hodině. Sešit jako celek i vyplnění pracovního listu z mojí hodiny do značné míry odpovídaly mému pocitu, jaký jsem si odnesla z jednotlivých tříd. Na stranu druhou samozřejmě existovala řada výjimek. A právě proto jsem nabyla dojmu, že by to vůči těmto žákům nebylo spravedlivé. Teď si nějak nevím rady s tím, jak organizovat výuku v jednotlivých třídách. Mám se přizpůsobit třídě jako celku nebo učit všude stejně? Vždy mi připadalo tak nějak spravedlivé, abych všechny třídy učila stejně. Žáci přece nemůžou za to, do jaké třídy byli zařazeni, mají právo na stejnou míru vzdělání. Když tak nad tím ale přemýšlím, tak mám potřebu jednotlivým třídám výuku prostě přizpůsobit. Těm říct více informací, zařadit zajímavosti. Těm zase trošku méně a nechat jim více času na rozmyšlenou, lépe jim látku vysvětlit. Působí to na mě dojmem, že ať zvolím jakoukoliv strategii, tak žádná nebude správná. Zpětně jsem si promítala strategie, které volili učitelé, u kterých jsem byla na praxi. A přemýšlela jsem i dál a vzpomněla jsem si na dobu, kdy jsem sama chodila do školy. Spolu s tím se mi vybavily takové ty časté, i když možná ne vždy eticky přijatelné, generalizace typu: „Ta 7.B, to je hrozná třída. Neustále někdo ječí, nedá se tam učit.“ Nebo naopak: „Vy jste tak chytří, v 8.A jsem to musela vysvětlovat 3x a stejně má polovina třídy za 5.“ Nikdy jsem nechtěla být tím typem učitele, který generalizuje a škatulkuje. Ale v posledních dnech mám pocit, že k tomu přirozeně tíhnu, což mě trošku vyděsilo. Nicméně poté, co se mi tato úvaha rozležela v hlavě, mám asi jasněji než dřív. Přes veškerou snahu nedocílím toho, abych se v každé třídě mohla věnovat každému zvlášť. Vyjma žáků, kteří jsou mimořádně nadaní případně mají speciální vzdělávací potřeby, ale to už je jiné téma. Z toho vyplývá, že musím přizpůsobit výuku jednotlivým třídám. Na základě toho jsem došla ke dvěma klíčovým pravidlům, kterými se chci řídit. Za prvé, připadá mi víc než vhodné stanovit si jisté informace, které prostě zprostředkuju všem třídám stejně. Takový ten základ, co musí bezpodmínečně znát. Teď jsem dvojnásob šťastná za své přípravy. Díky nim mnohem snadněji určím, co bude základ a bude navíc, když bude prostor. Za druhé, nebudu škatulkovat. Alespoň se o to pokusím. Nerada bych spadla do výše zmíněných stereotypů jako „hloupá třída, hlučná třída, nevychovaná třída,…“. Prostě se přizpůsobím dle aktuálního stavu. Ano, v některých třídách možná budu častěji něco vysvětlovat a v jiných zase rozvíjet diskuze nad zajímavostmi. Chci ale, aby to vycházelo z aktuálního rozpoložení dané třídy, ne z toho, jak jsem si třídy zaškatulkovala.
31	9	ruský a francouzský jazyk	2	1	1	1	1	-1	2	1	Z dalšího posunu na praxi mi především uvízla v hlavě problematika domluvy s provázející učitelkou ohledně učiva. V tom smyslu, že z důvodu, že naše praxe není nepřetržitá, je složité se domluvit na materiálu, který má být kterou hodinu probírán. Je to však pochopitelné. Na poslední hodině s osmáky jsem tedy měla připravená cvičení, které, jak jsem se na hodině od žáků dozvěděla, se již probíraly. Vznikl jakýsi komunikační šum mezi mnou a provázející učitelkou. Měla jsem však nachystané také další vlastní cvičení bokem a domnívám se, že výuka jazyka je v těchto situacích značně shovívavá. Lze totiž zaměnit slovíčka jinými, nebo třeba také číslovky a data a jinak ponechat cvičení principielně tak, jak bylo. S jazykem si lze hrát. Žáci rovněž spolupracovali, nevadilo jim ani některé cvičení zopakovat, na druhou stranu to pro ně mohlo být pohodlné, jelikož cvičení již znali. Ačkoliv než tedy přiznali barvu, nebyly veškeré odpovědi bezchybné. Koneckonců opakování je matka moudrosti. Musím konstatovat, že improvizaci vnímám jako podstatnou složku učitelské praxe, což však také podpírá teorii či přístup, že učitel je herec – na hodině tlumí vlastní pocity a předvádí výkon, měl by vést hodinu tak, aby na něm nebyly znát problémy, improvizuje. Co se týče deváté třídy, kterou učím, tak jsem se setkala s jemným odporem. V tom smyslu, že jsem byla možná příliš náročná. Hodina byla poměrně intenzivní, jelikož část třídy odjelo na výlet a já učila tři žáky (1 kluk, dvě dívky). Odpovídat tedy musel každý z nich dost často a u jedné z dívek jsem postřehla průpovídky typu „no to jsme našprtaní na celej rok dopředu“. Při ústních odpovědích dělali žáci ve skloňování středního rodu pořád stejnou chybu, ke konci hodiny jsem každého poprosila jít k tabuli a skloňovali písemně. Mám pocit, že se tak na slovo víc soustředili a i když byli možná na hodině otrávení, ke konci skloňovali již bezchybně. Za sebe vnímám mínus, že jsem nevymyslela zábavnější formu, ale na druhou stranu mám dobrý pocit, že se něco naučili. V neposlední řadě vnímám, jak snadno si lze dělat oblíbence mezi žáky. Rozhodně jsem k tomu nechtěla inklinovat a snažím se si toto nepřipouštět, jelikož chci k žákům přistupovat stejně spravedlivě. Nicméně jsou žáci snaživější, žáci lenivější, žáci milejší a žáci protivnější a s emocemi a sympatiemi člověk nic moc nenadělá. Ovlivnit své chování však lze a na to se snažím soustředit – v lenivějších a protivnějších probudit zájem, snaživější a milejší dále podporovat.
34	10	matematika	1	1	2	2	1	-1	2	1	Situace, kterou jsem se rozhodla reflektovat, se udála na druhé hodině mé praxe, ale předcházela této situace (když se na to zpětně podívám a zamyslím se) už hodina první, kdy jsem byla přítomna při doučování žáků s individuálním vzdělávacím plánem a paní učitelka mne poprosila, zda bych oba žáky na chvíli nepohlídala a neudělala s nimi další cvičení, které měli zadané, protože paní učitelka musí na učitelskou poradu. S radostí jsem svůj úkol přijala a těšila se na spolupráci žáků. Jelikož už bylo pozdní odpoledne, na žácích byla vidět zřetelná únava, ale i přesto se mnou spolupracovali, jeden méně, druhý více, ale snažili se. Pak se mě jeden z nich zeptal, jestli jsem učitelka. Odpověděla jsem mu, že zatím ne, že jsem zde na škole na praxi. A to, když se podívám zpětně, byl můj „kámen úrazu“, neboť i když oba žáci se mnou i nadále spolupracovali, cvičení jsme dokončili a těsně před zvoněním přišla za námi paní učitelka a hodina úspěšně skončila, tak problém nastal hodinu druhou, kdy mě paní učitelka opět nechala asi 10 minut se žáky samotné a měli jsme probírat další úlohy. Jeden z žáků se mnou docela spolupracoval, ale ten druhý si lehl na lavici a nespolupracoval vůbec. V tu chvíli jsem se ho snažila nějak namotivovat k práci, snažila jsem se mu naznačit, že pokud úlohy splní v této hodině, nebude mít domácí úkol a bude to pro něj lepší. Ale žák mne i nadále ignoroval a ani nekomunikoval (verbálně ani neverbálně). Přiznám se, že v tu chvíli jsem si přišla v koncích a cítila jsem se bezradně, jelikož jsem nevěděla, jak ho namotivovat, případně mu naznačit, jaký trest ho čeká, když nezačne plnit úlohu, jenže žádný trest mne nenapadal a já nevěděla, co dál. Cítila jsem se velmi bezmocně a byla jsem v tu chvíli ráda, že alespoň jeden sám plní úkoly. Abych odlehčila situaci, a hlavně abych si sama dala prostor pro srovnání myšlenek nad vzniklou situací, prošla jsem se do zadní části třídy a nechala je chvíli o samotě. Prohlížela jsem si nástěnku a tak nějak jsem se smála vnitřně nad tou situací, kterou jsme všichni tři zažívali a doufala jsem, že se brzy vrátí paní učitelka. Kluci si mezitím začali něco šeptali, i se zasmáli, ale neslyšela jsem čemu. Po pár minutách jsem se vrátila k nim a stála u nich a kontrolovala výsledek úlohy alespoň toho jednoho žáka. Vzápětí dorazila paní učitelka a společně si všichni tři začali ukazovat řešení úloh na tabuli, přičemž paní učitelka psala a oba žáci s ní aktivně spolupracovali, látku znali a uměli. Takto probíhal zbytek hodiny. I po téměř čtrnácti dnech, kdy se tato situace udála, si na ni občas vzpomenu, byla to vzácná zkušenost k mé učitelské praxi. Zpětně vidím chybu v tom, že jsem ji řekla, že nejsem učitelka, jeden z žáků mě nazval „praktikantkou“, a z toho vznikl daný problém v hodině. Další věc, co mne napadá při psaní tohoto deníku je, že oba žáci byli v těchto doučovacích hodinách zvyklí na odměny (v podobě sladkostí) a já jsem jim tuto odměnu/ motivaci neposkytla, proto nechtěli spolupracovat, jako další možnost mohla hrát roli únava, nesympatičnost mne jako člověka anebo jakási zvyklost na danou paní učitelku. I po čtrnácti dnech mne bohužel nenapadá řešení, rada na touto vzniklou situaci, ale vše přichází se zkušenostmi nebo časovým nadhledem, tak snad v budoucích měsících (letech) příště budu vědět, co s danou situací a jak se nejlépe zachovat. Poslední věc, co mne napadá je, že jsem mohla provést reflexi s danou paní učitelkou a říct jim o daném problému, a jak jsem to měla nejlépe vyřešit.
35	10	matematika	1	1	1	2	2	-1	2	1	Situace, kterou jsem se rozhodla reflektovat, se udála na druhé hodině mé praxe, ale předcházela této situace (když se na to zpětně podívám a zamyslím se) už hodina první, kdy jsem byla přítomna při doučování žáků s individuálním vzdělávacím plánem a paní učitelka mne poprosila, zda bych oba žáky na chvíli nepohlídala a neudělala s nimi další cvičení, které měli zadané, protože paní učitelka musí na učitelskou poradu. S radostí jsem svůj úkol přijala a těšila se na spolupráci žáků. Jelikož už bylo pozdní odpoledne, na žácích byla vidět zřetelná únava, ale i přesto se mnou spolupracovali, jeden méně, druhý více, ale snažili se. Pak se mě jeden z nich zeptal, jestli jsem učitelka. Odpověděla jsem mu, že zatím ne, že jsem zde na škole na praxi. A to, když se podívám zpětně, byl můj „kámen úrazu“, neboť i když oba žáci se mnou i nadále spolupracovali, cvičení jsme dokončili a těsně před zvoněním přišla za námi paní učitelka a hodina úspěšně skončila, tak problém nastal hodinu druhou, kdy mě paní učitelka opět nechala asi 10 minut se žáky samotné a měli jsme probírat další úlohy. Jeden z žáků se mnou docela spolupracoval, ale ten druhý si lehl na lavici a nespolupracoval vůbec. V tu chvíli jsem se ho snažila nějak namotivovat k práci, snažila jsem se mu naznačit, že pokud úlohy splní v této hodině, nebude mít domácí úkol a bude to pro něj lepší. Ale žák mne i nadále ignoroval a ani nekomunikoval (verbálně ani neverbálně). Přiznám se, že v tu chvíli jsem si přišla v koncích a cítila jsem se bezradně, jelikož jsem nevěděla, jak ho namotivovat, případně mu naznačit, jaký trest ho čeká, když nezačne plnit úlohu, jenže žádný trest mne nenapadal a já nevěděla, co dál. Cítila jsem se velmi bezmocně a byla jsem v tu chvíli ráda, že alespoň jeden sám plní úkoly. Abych odlehčila situaci, a hlavně abych si sama dala prostor pro srovnání myšlenek nad vzniklou situací, prošla jsem se do zadní části třídy a nechala je chvíli o samotě. Prohlížela jsem si nástěnku a tak nějak jsem se smála vnitřně nad tou situací, kterou jsme všichni tři zažívali a doufala jsem, že se brzy vrátí paní učitelka. Kluci si mezitím začali něco šeptali, i se zasmáli, ale neslyšela jsem čemu. Po pár minutách jsem se vrátila k nim a stála u nich a kontrolovala výsledek úlohy alespoň toho jednoho žáka. Vzápětí dorazila paní učitelka a společně si všichni tři začali ukazovat řešení úloh na tabuli, přičemž paní učitelka psala a oba žáci s ní aktivně spolupracovali, látku znali a uměli. Takto probíhal zbytek hodiny. I po téměř čtrnácti dnech, kdy se tato situace udála, si na ni občas vzpomenu, byla to vzácná zkušenost k mé učitelské praxi. Zpětně vidím chybu v tom, že jsem ji řekla, že nejsem učitelka, jeden z žáků mě nazval „praktikantkou“, a z toho vznikl daný problém v hodině. Další věc, co mne napadá při psaní tohoto deníku je, že oba žáci byli v těchto doučovacích hodinách zvyklí na odměny (v podobě sladkostí) a já jsem jim tuto odměnu/ motivaci neposkytla, proto nechtěli spolupracovat, jako další možnost mohla hrát roli únava, nesympatičnost mne jako člověka anebo jakási zvyklost na danou paní učitelku. I po čtrnácti dnech mne bohužel nenapadá řešení, rada na touto vzniklou situaci, ale vše přichází se zkušenostmi nebo časovým nadhledem, tak snad v budoucích měsících (letech) příště budu vědět, co s danou situací a jak se nejlépe zachovat. Poslední věc, co mne napadá je, že jsem mohla provést reflexi s danou paní učitelkou a říct jim o daném problému, a jak jsem to měla nejlépe vyřešit.
38	10	matematika	3	1	2	2	1	-1	2	1	Další z událostí během praxe, které mne ovlivnily, bylo asistentství u žačky s lehkým mentálním postižením. S žačkou jsem měla i já možnost vyzkoušet si asistentství a pomáhat ji v učebním procesu. Nejvíce mne překvapilo, jak rychle si dokázala v hodině matematiky osvojit sčítání a odčítání zlomků a jak se mnou skvěle spolupracovala, i když jsem se od ostatních a vlastně téměř všech učitelů, se kterými jsem o dané žákyni komunikovala, dozvěděla, jak žákyně nic nezvládá, jak je „mimo“. Jeden z učitelů se mi dokonce „svěřil“, že se u žákyně vystřídalo spoustu asistentů pedagoga a žádný to s ní dlouhou dobu nevydržel, jelikož s ním po čase žákyně přestala vždy komunikovat a tak to bylo velmi náročné ji asistovat při výuce. Ale vrátím-li se ještě k hodině matematiky, i když žákyně na začátku hodiny nevěděla postup při počítání, po asi 7 názorných příkladech, které jsme si spolu ukázaly, a po dalších, kdy jsem ji stále dokola ukazovala princip, jak na počítání – tzn. převést oba zlomky na společného jmenovatele, si žákyně postup osvojila, a používala téměř bez chyb. Z důvodu této zkušenosti mne napadlo, že žákyně není úplně tak nechápavá, za kterou ji většina učitelů považuje, a dokáže i matematiku využívat a hlavně přemýšlet nad ní. V hodině vypočítala asi 10 dalších příkladů naprosto sama, snažila jsem se ji motivovat velkou pochvalou, bylo vidět, že z toho má radost. Myslím, že se cítila bezpečně, nikdo na ni neřval, a tím pádem měla prostor i pro přemýšlení nad příklady, i když v době počítání celkově třída byla hlučnější. O čem chci ale psát, je ne příliš správný – alespoň z mého úhlu pohledu - přístup ze strany asistenta pedagoga, kdy mi před hodinou řekl: „že se na ni musí už tvrdě, že se to nedá“. Vůbec jsem nevěděla, jak zareagovat. Chápu učitele, že při tak vysokém počtu žáků, kterých ve třídách mají a povinností, které musí splnit, nemají čas řešit další tíživé okolnosti jednotlivých žáků, na druhou stranu zrovna tato žákyně nemůže za své postižení a za to, že ji její matka nechce přeřadit do základní školy speciální, kterou ji poradenské pracoviště, učitelé i speciální pedagog a psycholog doporučují. Bylo mi ji líto, když s ní asistent komunikoval a používal věty jako: „tak už dělej, to není možné, přece když Ti řeknu, že ten sešit otevřeš, tak ho prostě otevřeš“, nebo téměř křičel „když se Tě na něco zeptám, tak mi musíš odpovědět“, apod. Nejen já jsem se cítila v blízkosti této situace špatně, natož jak se musela cítit daná žákyně. Hlavou mi proběhla myšlenka, že tahle inkluze není ta správná, pod jakou jsme si ji všichni ti, co se o inkluzi zajímali a zajímají, představovali. A tak mne napadlo, že je to vlastně jen o velké dávce trpělivosti, kterou v sobě nalézáme při učení ostatních a také o hledání vlastní cesty k danému žákovi s postižením a i o osobním přístupu daného žáka ke škole, učitelovi, asistentovi a životu celkově. S tímto veškerým uvědoměním pak ta inkluze může možná i ve školách skvěle fungovat.
39	10	matematika	3	1	1	2	2	-1	2	1	Další z událostí během praxe, které mne ovlivnily, bylo asistentství u žačky s lehkým mentálním postižením. S žačkou jsem měla i já možnost vyzkoušet si asistentství a pomáhat ji v učebním procesu. Nejvíce mne překvapilo, jak rychle si dokázala v hodině matematiky osvojit sčítání a odčítání zlomků a jak se mnou skvěle spolupracovala, i když jsem se od ostatních a vlastně téměř všech učitelů, se kterými jsem o dané žákyni komunikovala, dozvěděla, jak žákyně nic nezvládá, jak je „mimo“. Jeden z učitelů se mi dokonce „svěřil“, že se u žákyně vystřídalo spoustu asistentů pedagoga a žádný to s ní dlouhou dobu nevydržel, jelikož s ním po čase žákyně přestala vždy komunikovat a tak to bylo velmi náročné ji asistovat při výuce. Ale vrátím-li se ještě k hodině matematiky, i když žákyně na začátku hodiny nevěděla postup při počítání, po asi 7 názorných příkladech, které jsme si spolu ukázaly, a po dalších, kdy jsem ji stále dokola ukazovala princip, jak na počítání – tzn. převést oba zlomky na společného jmenovatele, si žákyně postup osvojila, a používala téměř bez chyb. Z důvodu této zkušenosti mne napadlo, že žákyně není úplně tak nechápavá, za kterou ji většina učitelů považuje, a dokáže i matematiku využívat a hlavně přemýšlet nad ní. V hodině vypočítala asi 10 dalších příkladů naprosto sama, snažila jsem se ji motivovat velkou pochvalou, bylo vidět, že z toho má radost. Myslím, že se cítila bezpečně, nikdo na ni neřval, a tím pádem měla prostor i pro přemýšlení nad příklady, i když v době počítání celkově třída byla hlučnější. O čem chci ale psát, je ne příliš správný – alespoň z mého úhlu pohledu - přístup ze strany asistenta pedagoga, kdy mi před hodinou řekl: „že se na ni musí už tvrdě, že se to nedá“. Vůbec jsem nevěděla, jak zareagovat. Chápu učitele, že při tak vysokém počtu žáků, kterých ve třídách mají a povinností, které musí splnit, nemají čas řešit další tíživé okolnosti jednotlivých žáků, na druhou stranu zrovna tato žákyně nemůže za své postižení a za to, že ji její matka nechce přeřadit do základní školy speciální, kterou ji poradenské pracoviště, učitelé i speciální pedagog a psycholog doporučují. Bylo mi ji líto, když s ní asistent komunikoval a používal věty jako: „tak už dělej, to není možné, přece když Ti řeknu, že ten sešit otevřeš, tak ho prostě otevřeš“, nebo téměř křičel „když se Tě na něco zeptám, tak mi musíš odpovědět“, apod. Nejen já jsem se cítila v blízkosti této situace špatně, natož jak se musela cítit daná žákyně. Hlavou mi proběhla myšlenka, že tahle inkluze není ta správná, pod jakou jsme si ji všichni ti, co se o inkluzi zajímali a zajímají, představovali. A tak mne napadlo, že je to vlastně jen o velké dávce trpělivosti, kterou v sobě nalézáme při učení ostatních a také o hledání vlastní cesty k danému žákovi s postižením a i o osobním přístupu daného žáka ke škole, učitelovi, asistentovi a životu celkově. S tímto veškerým uvědoměním pak ta inkluze může možná i ve školách skvěle fungovat.
40	10	matematika	4	1	2	2	1	-1	2	1	Mám-li se zamyslet nad pár dny, které jsem zatím stačila na praxi stihnout, nejvíc mi v paměti utkvívá můj první den nástupu na praxi, kdy jsem kvůli nemoci nedorazila na úvodní setkání ve škole, ale přišla jsem až další týden v pondělí. Doprovázející učitelka mne rovnou nasměřovala přímo za paní zástupkyní, která mne téměř “vyhodila” ze školy s tím, že tady bez podepsání prohlášení o bezpečnosti nemám co pohledávat. Cítila jsem se v té chvíli jako malé dítě, jedna ze žáků docházející do základní školy, kterému bylo vynadáno. Po tomhle úžasném přivítání ze strany fakultní školy a jeho vedení, se situace už více uklidnila, já podepsala důležité papíry, a šla na první náslechy do hodin matematiky. Hodina matematiky v šesté třídě začínala tím, že žáci už po několikáté opět znovu psali test na převody jednotek délky, obsahu, objemu a hmotnosti. Paní učitelka jim opakovala, že test budou psát do té doby než alespoň půlka třídy nebude mít známku jedna. V ten moment jsem přemýšlela, kde by mohla být chyba, proč to žáci stále nezvládají, a jestli je chyba u žáků nebo u paní učitelky. Poté mne napadlo, že ať už je chyba kdekoliv, nemělo by se to nejspíš “trénovat” na tom, že se budou psát dokola a dokola testy a někteří dostávat stále špatné známky, ale měli by to nejdříve pořádně znovu procvičit a až by to měli dobře zafixované, psát test. Toto učivo je důležité a byla jsem moc ráda, že to paní učitelka nepřeskočila a nepokračovala v dalším tématu, ale každou hodinu si to opakují, sice ne moc vhodným nástrojem - testem, ale opakují. Dále se začala nově probírat nová látka a to násobení desetinných čísel. Paní učitelka napsala na tabuli příklad 326 x 8,3 a řekla žákům, že to mají vynásobit klasicky, jako by tam byla dvě čísla, že si zatím čárky všímat nemají, a pak mají ve výsledku “oddělat” tolik desetinných míst, kolik je v zadání příkladu. V této chvíli jsem byla velmi zmatená a přemýšlela jsem, jestli jen opakují nebo se takto krátce a rychle zavádí nové učivo? Dost mne to překvapilo, že by stačilo na jednom příkladě vysvětlit novou látku, a přemýšlela jsem, jestli z toho nejsou děti zmatené. Některé to nejspíš hned pochopily, protože paní učitelka na tabuli napsala další příklad, a holčina se přihlásila a chtěla jít příklad na tabuli vypočítat. Což se také podařilo a holčina to vypočítala správně. Osobně si myslím, že by to šlo zavést mnohem názorněji, použít konstruktivistický přístup a ne jen napsat pouze jediný příklad a ukázat to na něm a neuvést, proč to tak vlastně v matematice “funguje” a z čeho to vychází. Trochu mě tento přístup zklamal. Nicméně děti dostaly do konce hodiny vypočítat ještě dalších pět příkladů a do konce probíhala samostatná práce. Na samotném konci hodiny si děti společně s paní učitelkou zkontrolovaly výsledky a poté dostaly některé příklady na násobení desetinných čísel za domácí úkol. Tento postup samotné práci u nového učiva mi nepřišel příliš správný a já osobně bych se netroufla ho použít při výuce. Určitě bych s nimi více příkladů propočítala na tabuli, aby viděli názorně, jak jej vypočítat a nenechala bych to na žácích samotných.
41	10	matematika	4	1	1	2	2	-1	2	1	Mám-li se zamyslet nad pár dny, které jsem zatím stačila na praxi stihnout, nejvíc mi v paměti utkvívá můj první den nástupu na praxi, kdy jsem kvůli nemoci nedorazila na úvodní setkání ve škole, ale přišla jsem až další týden v pondělí. Doprovázející učitelka mne rovnou nasměřovala přímo za paní zástupkyní, která mne téměř “vyhodila” ze školy s tím, že tady bez podepsání prohlášení o bezpečnosti nemám co pohledávat. Cítila jsem se v té chvíli jako malé dítě, jedna ze žáků docházející do základní školy, kterému bylo vynadáno. Po tomhle úžasném přivítání ze strany fakultní školy a jeho vedení, se situace už více uklidnila, já podepsala důležité papíry, a šla na první náslechy do hodin matematiky. Hodina matematiky v šesté třídě začínala tím, že žáci už po několikáté opět znovu psali test na převody jednotek délky, obsahu, objemu a hmotnosti. Paní učitelka jim opakovala, že test budou psát do té doby než alespoň půlka třídy nebude mít známku jedna. V ten moment jsem přemýšlela, kde by mohla být chyba, proč to žáci stále nezvládají, a jestli je chyba u žáků nebo u paní učitelky. Poté mne napadlo, že ať už je chyba kdekoliv, nemělo by se to nejspíš “trénovat” na tom, že se budou psát dokola a dokola testy a někteří dostávat stále špatné známky, ale měli by to nejdříve pořádně znovu procvičit a až by to měli dobře zafixované, psát test. Toto učivo je důležité a byla jsem moc ráda, že to paní učitelka nepřeskočila a nepokračovala v dalším tématu, ale každou hodinu si to opakují, sice ne moc vhodným nástrojem - testem, ale opakují. Dále se začala nově probírat nová látka a to násobení desetinných čísel. Paní učitelka napsala na tabuli příklad 326 x 8,3 a řekla žákům, že to mají vynásobit klasicky, jako by tam byla dvě čísla, že si zatím čárky všímat nemají, a pak mají ve výsledku “oddělat” tolik desetinných míst, kolik je v zadání příkladu. V této chvíli jsem byla velmi zmatená a přemýšlela jsem, jestli jen opakují nebo se takto krátce a rychle zavádí nové učivo? Dost mne to překvapilo, že by stačilo na jednom příkladě vysvětlit novou látku, a přemýšlela jsem, jestli z toho nejsou děti zmatené. Některé to nejspíš hned pochopily, protože paní učitelka na tabuli napsala další příklad, a holčina se přihlásila a chtěla jít příklad na tabuli vypočítat. Což se také podařilo a holčina to vypočítala správně. Osobně si myslím, že by to šlo zavést mnohem názorněji, použít konstruktivistický přístup a ne jen napsat pouze jediný příklad a ukázat to na něm a neuvést, proč to tak vlastně v matematice “funguje” a z čeho to vychází. Trochu mě tento přístup zklamal. Nicméně děti dostaly do konce hodiny vypočítat ještě dalších pět příkladů a do konce probíhala samostatná práce. Na samotném konci hodiny si děti společně s paní učitelkou zkontrolovaly výsledky a poté dostaly některé příklady na násobení desetinných čísel za domácí úkol. Tento postup samotné práci u nového učiva mi nepřišel příliš správný a já osobně bych se netroufla ho použít při výuce. Určitě bych s nimi více příkladů propočítala na tabuli, aby viděli názorně, jak jej vypočítat a nenechala bych to na žácích samotných.
42	10	matematika	5	1	2	2	1	-1	2	1	V tomto reflektivním deníku bych ráda popsala svou vlastní výuku v hodině matematiky a práci s žákem se specifickými vzdělávacími potřebami, konkrétně žák s Aspergerovým syndromem a žáka s autismem. Jednalo se o výuku v 6. a 7. třídě. Šestá třída je mírně pasivnější, je tam i méně žáků, přibližně okolo dvanácti a matematika je příliš nebaví nebo to nedávají znát, že by je extra bavila. Rozhodla jsem se tedy zpestřit výuku tím, že jsem jim vyrobila hry, kde si žáci skládali nejdříve domino a procvičovali tak tímto způsobem sčítání a odčítání desetinných čísel, poté jsem jim rozdala písemky a měli opravit chyby, přijít na to, co je špatně a danou písemku oznámkovat. Žáci byli nadšení, pracovali ve dvojicích a brzy měli hry splněné. Správnost výsledků jsme si ukázali na tabuli. Jelikož mi zbývalo ještě 10 minut času, napsala jsem tři příklady na násobení desetinných čísel desetinným číslem na tabuli a žáci měli samostatně pracovat. Opět počítali, snažili se, a brzy se mi pár žáků hlásilo, že už mají výsledek. Ve třídě byl klid a já se cítila v této třídě velmi dobře. Dost jsem kontrolovala žáka s autismem, jestli si počítá a zjistila jsem, že první příklad má správně vypočítaný, a v hlavě mi zazněla věta: „každý žák touží zažít úspěch“, proto jsem ho požádala, zda by daný příklad pomocí sešitu napsal na tabuli, aby si jej žáci mohli zkontrolovat. Vypadal překvapeně, ale šel. Na tabuli napsal výsledky, akorát místo 21 napsal 12, tuto chybu jsme společně opravili, ale v sešitě ji měl správně. Myslím, že ho dost překvapilo, že jsem jej vyvolala a já jsem pocítila radost, že i tento žák, který je nejspíš všemi učiteli na škole, brán jako ten „slabší“ a má nějakou „nálepku“, mohl zažít úspěch. Na žákovi bylo rozhodně vidět, že ho tento úspěch také těší, sedl si do lavici a radostně si začal vykřikovat „mám jedničku, mám jedničku“. :) Myslím, že hodina byla podařená a celkové rozpoložení ve třídě bylo velmi příjemné, jak pro mne, tak pro žáky. Další hodinu jsem učila v sedmé třídě. Tato třída je trochu hlučnější, ve třídě je okolo 15 žáků a celkově z této třídy mám pocit, že je tam více žáků, které matematika baví. V této hodině jsme probírali konstrukci kosočtverce. Nejdříve jsme zopakovali vlastnosti a rozdělení rovnoběžníků a poté se pustili do konkrétní konstrukce kosočtverce. Všichni žáci kromě žáka s Aspergerovým syndromem pracovali, opisovali si zadání, náčrt, postup konstrukce, jediný žák nepracoval. Jen se utlumeně díval na tabuli a na lavici ležel. Byla jsem z toho trochu rozhozená, netušila jsem, jak zareagovat, tak jsem se ho zeptala, jestli mu je špatně. Odpověděl, že ne. A dále ležel. Chvíli jsem ho nechala, poté šla k jeho lavici a řekla mu, ať si začne psát postup konstrukce, ale moc nereagoval. Tento žák má paní asistentku, která zrovna seděla u jiné lavici, a zrovna mu nepomáhala a neasistovala, i když by to v ten okamžik docela potřeboval. Přišlo mi to zvláštní, a chápala jsem, že žák má jeden z druhů autismu, na druhou stranu mi hlavou probíhaly myšlenky, že to „ho přece neomlouvá“ a ležet na lavici by neměl. Byla jsem z toho zmatená, nicméně do konce hodiny jsem ho neupozorňovala, nechala „ho být“. Když hodina skončila, přišla za mnou jeho paní asistentka a říkala mi, že má Aspergerův syndrom. To bylo vše, co mi sdělila. Dodnes netuším, jestli mi tím chtěla naznačit, že jsem si ho neměla všímat vůbec? Nebo být k němu více tolerantnější, dávat mu více úlev? Nebo snad nevěděla, že já vím, že je to chlapec s autismem? Nejspíš bych musela být přítomna ve výuce mnohem déle, abych poznala daného chlapce konkrétněji a mohla vidět jeho chování a patřičně na něj reagovat a vědět, jak ho nadále „posouvat“ a vzdělávat.
43	10	matematika	5	1	1	2	2	-1	2	1	V tomto reflektivním deníku bych ráda popsala svou vlastní výuku v hodině matematiky a práci s žákem se specifickými vzdělávacími potřebami, konkrétně žák s Aspergerovým syndromem a žáka s autismem. Jednalo se o výuku v 6. a 7. třídě. Šestá třída je mírně pasivnější, je tam i méně žáků, přibližně okolo dvanácti a matematika je příliš nebaví nebo to nedávají znát, že by je extra bavila. Rozhodla jsem se tedy zpestřit výuku tím, že jsem jim vyrobila hry, kde si žáci skládali nejdříve domino a procvičovali tak tímto způsobem sčítání a odčítání desetinných čísel, poté jsem jim rozdala písemky a měli opravit chyby, přijít na to, co je špatně a danou písemku oznámkovat. Žáci byli nadšení, pracovali ve dvojicích a brzy měli hry splněné. Správnost výsledků jsme si ukázali na tabuli. Jelikož mi zbývalo ještě 10 minut času, napsala jsem tři příklady na násobení desetinných čísel desetinným číslem na tabuli a žáci měli samostatně pracovat. Opět počítali, snažili se, a brzy se mi pár žáků hlásilo, že už mají výsledek. Ve třídě byl klid a já se cítila v této třídě velmi dobře. Dost jsem kontrolovala žáka s autismem, jestli si počítá a zjistila jsem, že první příklad má správně vypočítaný, a v hlavě mi zazněla věta: „každý žák touží zažít úspěch“, proto jsem ho požádala, zda by daný příklad pomocí sešitu napsal na tabuli, aby si jej žáci mohli zkontrolovat. Vypadal překvapeně, ale šel. Na tabuli napsal výsledky, akorát místo 21 napsal 12, tuto chybu jsme společně opravili, ale v sešitě ji měl správně. Myslím, že ho dost překvapilo, že jsem jej vyvolala a já jsem pocítila radost, že i tento žák, který je nejspíš všemi učiteli na škole, brán jako ten „slabší“ a má nějakou „nálepku“, mohl zažít úspěch. Na žákovi bylo rozhodně vidět, že ho tento úspěch také těší, sedl si do lavici a radostně si začal vykřikovat „mám jedničku, mám jedničku“. :) Myslím, že hodina byla podařená a celkové rozpoložení ve třídě bylo velmi příjemné, jak pro mne, tak pro žáky. Další hodinu jsem učila v sedmé třídě. Tato třída je trochu hlučnější, ve třídě je okolo 15 žáků a celkově z této třídy mám pocit, že je tam více žáků, které matematika baví. V této hodině jsme probírali konstrukci kosočtverce. Nejdříve jsme zopakovali vlastnosti a rozdělení rovnoběžníků a poté se pustili do konkrétní konstrukce kosočtverce. Všichni žáci kromě žáka s Aspergerovým syndromem pracovali, opisovali si zadání, náčrt, postup konstrukce, jediný žák nepracoval. Jen se utlumeně díval na tabuli a na lavici ležel. Byla jsem z toho trochu rozhozená, netušila jsem, jak zareagovat, tak jsem se ho zeptala, jestli mu je špatně. Odpověděl, že ne. A dále ležel. Chvíli jsem ho nechala, poté šla k jeho lavici a řekla mu, ať si začne psát postup konstrukce, ale moc nereagoval. Tento žák má paní asistentku, která zrovna seděla u jiné lavici, a zrovna mu nepomáhala a neasistovala, i když by to v ten okamžik docela potřeboval. Přišlo mi to zvláštní, a chápala jsem, že žák má jeden z druhů autismu, na druhou stranu mi hlavou probíhaly myšlenky, že to „ho přece neomlouvá“ a ležet na lavici by neměl. Byla jsem z toho zmatená, nicméně do konce hodiny jsem ho neupozorňovala, nechala „ho být“. Když hodina skončila, přišla za mnou jeho paní asistentka a říkala mi, že má Aspergerův syndrom. To bylo vše, co mi sdělila. Dodnes netuším, jestli mi tím chtěla naznačit, že jsem si ho neměla všímat vůbec? Nebo být k němu více tolerantnější, dávat mu více úlev? Nebo snad nevěděla, že já vím, že je to chlapec s autismem? Nejspíš bych musela být přítomna ve výuce mnohem déle, abych poznala daného chlapce konkrétněji a mohla vidět jeho chování a patřičně na něj reagovat a vědět, jak ho nadále „posouvat“ a vzdělávat.
44	11	historie a křesťanská výchova	1	1	1	1	2	2	2	1	Zeměpis První náslechy zeměpisu byly pro mě velmi inspirující. Provádějící učitelka má výborné hodiny a už teď vím, že si s nich určitě něco odnesu a některé aktivity použiji pro své vyučování. Co se mi velmi líbí, tak je určitý tip výkladu, který je z větší části ponechaný na žácích a učitelka jej pouze koordinuje. Jedná se například o zadání pár otázek, na které hledají odpovědi v atlase. Žáci následně odpovědi zaznačí na tabuli a poté si z ní dělají společný zápis. V další hodině, kde se vyučovala Afrika byla puštěna prezentace s obrázky. Děti pak na tabuli následní zapsali klíčová slova a opět se z toho dělal zápis. Myslím, že tento způsob je dobrý a osobně se mi velmi líbí, kdy jsou děti do hodiny zapojeny a nesedí pouze v lavicích a neposlouchají, čí neopisují z tabule. První praxe ze zeměpisu, byla pro mě speciální, jelikož jsme neměli klasickou výuku v hodině, ale připravili jsme si pro žáky terénní výuku s GPS. Ráno před školou jsme roznesli cachky na nedalekou bílou horu, ve kterých byly ukryté úkoly. Úkoly byly jednoduché, vypočítat měřítko, vytvořit panoramatický náčrt a popsat pocity, které cítí. Za každý splněný úkol získali indícií a na konci „trati“ za správně uhodnuté slovo získali odměnu. Na terénní cvičení jsme měli vyhrazené 3 hodiny. Nejprve jsme žákům v učebně vysvětlili, co to je geocaching, gps a následně proběhl i výklad na výpočet měřítka. Poté byli vytvořeny skupiny a ty následně šly podle zadaných souřadnic k daným cachkám. Terénní cvičení se mi velmi líbilo a konečná zpětná vazba od žáků, kdy měli na velký papír napsat jedno slovo, které by toto terénní cvičení vystihovalo byla pozitivní. Dějepis Jak jsem nadšený z náslechů ze zeměpisu, tak v dějepise jsem trochu zklamaný. Jako provázejícího učitele mám velmi mladého učitele. Očekával jsem, že hodiny budou plné zajímavostí. Bohužel, učitel učí dle staré školy, kdy čte látku z učebnice děti dávají pozor a na konci hodiny zbude pár minut na zápis. Toto určitě není můj styl, kterých bych se chtěl vydat. Chtěl bych aby historii byl pro mé žáky zajímavá a snažil bych se vnést do hodin nějakou zajímavost, popřípadě jiný styl výuky, než bude jen klasický výklad a zápis. Určitě by bylo vhodné žáky do výuky více zapojit. Na hodinách bylo vidět, že žáky to moc nebaví a to je něco co bych nechtěl aby se mi stalo. Na tento čtvrtek mám nachystanou dobu bronzovou, tak doufám, že žáky dokážu více vtáhnout do hodiny aktivitami, které jsem si připravil.
45	11	historie a křesťanská výchova	2	1	1	1	2	2	2	1	Konečně jsem se dočkal i praxe v hodině dějepisu. Byl jsem domluvený, že budu učit v 6. třídě dobu bronzovou. Pravěk mě poměrně baví, a téma doby bronzové se mi hodně líbilo. Přípravu jsem pojal velmi pečlivě a celkově jsem nad tím strávil asi čtyři hodiny, což je spousta času a doufám, že se postupně vypracuji a budu zvládat přípravy rychleji, jelikož s takovou bych při vysoké a zároveň práci asistenta nestíhal vůbec nic. Hodinu jsem vymyslel tak, aby byli žáci co nejvíce aktivní. Výklad byl doplněn obrázky, videem i mapami. Připravil jsem si také pracovní list (který zároveň sloužil jako zápis) do kterého žáci doplňovali vynechaná slova, kroužkovali a spojovali. Zde musím říct, že pracovní list byl super pomocník, jelikož jsem v hodině stihl odvykládat mnohem více, než kdybych musel dělat i zápis, ale zároveň to bylo velmi časově náročné jej vymyslet. Takže jako oživující prvek hodin je to dle mě dobré, ale rozhodně to nejde připravovat na každou hodinu. Před začátkem hodiny se mi stala taková menší nepříjemnost. Svou připravenou prezentaci jsem nemohl spustit. Na počítači mám nový power point, kde je koncovka pptx, ale ve škole nám počítače otevřou pouze starší koncovku ppt. Zde jsem se do minula poučil, že pokud neznám prostředí, tak si už vše ukládám v obou formátech, aby se předešlo komplikacím. Naštěstí jsem měl v kabinetu notebook, pro který jsem si rychle zaběhnul upravil prezentaci do správného formátu a se zpožděním dvou minut začal hodinu. Naštěstí mě to nijak nerozhodilo, takže to bylo v pohodě. Po hodině, jsem dostal od provázejícího učitele pozitivní zpětnou vazbu, že se mu to líbilo. Což mě velmi potěšilo, jelikož jsem byl před svou první hodinou poměrně nervózní. Pouze, měl výhrady k výkladu. Byl podle něj dlouhý, což si zpětně uvědomuji, že měl pravdu. I když byl výklad doprovázen videem, různými úkoly a otázkami, tak v podstatě trval celou hodinu. Zde se do příště musím také poučit a polepšit.
46	11	historie a křesťanská výchova	3	1	1	1	2	2	2	1	Ve své praxi jsem dále pokračoval v dějepisu. Od minulé zpětné vazby jsem se poučil a použil poznatky pro následující hodinu. Učil jsem v 7. třídě Velkou Moravu. Téma je mi také poměrně blízké, takže mě to poměrně bavilo. Dobré bylo také to, že jsem měl hodinu ve třídě, kde jsem měl i praxe ze zeměpisu a s GPSkama. Třída je poměrně šikovná tak jsem se na hodinu poměrně těšil. Výklad byl obdobný jak minule, doprovázen prezentací obsahující obrázky, mapy, videa. Na závěr hodiny jsem vytvořil jeden slide, na kterém byl zápis. Zde jsem opět neodhadl čas, a dal jsem jim na zápis trochu méně času, než by potřebovali. Hodinu jsem protáhl o dvě minuty. Na to si musím dát pro příště opět pozor a vyčlenit si na zápis více času. Po hodině mi to také řekl provázející učitel, že ten zápis mám klidně diktovat a nechat si na něj 15 minut. Na další hodinu to tak budu praktikovat. Jinak byla zpětná vazba opět pozitivní což mě potěšilo. Třídu jsem již znal od nás ze školy, párkrát jsem tam suploval fyziku. Takže vím, kteří žáci jsou více zlobivý a kteří jsou šikovní. Zde mě hodně překvapilo, že žáky, které jsem považoval za takové „rošťáky“ tak v hodině dávali pozor, byli aktivní, odpovídali mi na otázky. Když jsem se zamýšlel nad tím, čím to mohlo být, tak si myslím, že je zajímá historie a snad jsem to podal tak aby je to zaujalo. Dále si myslím, že jsem si třídu hodně získal tím, že jsem se v pár slajdech věnoval archeologii. Na bakalářském studiu jsem absolvoval archeologické praxe ve Znojmě na Hradišti pod vedením docenta Klímy. Mám odtud spoustu fotek, a hlavně jsem nakoukl pod pokličku archeologie a mohl jim to předat. Velmi je to zajímalo a měli spoustu dotazů. Jelikož na škole pracuji jako asistent, tak mě někdy děcka zataví na chodbě a ptají se kdy je půjdu zase učit. Tohle mě také velmi těší, určitě mě to povzbudí v budoucí práci. Ze zeměpisu jsem měl naplánovanou výuku na téma Atlantský oceán, ale bohužel mě skolila nemoc a byl jsem na nemocenské takže se budu brzy domlouvat na další praxi.
47	11	historie a křesťanská výchova	4	1	1	1	2	2	2	1	V rámci mé pedagogické praxe se od posledních návštěv moc nezměnilo. Stále pracuji jako asistent a do školy docházím každý den do první třídy. Ve třídě se zejména věnuji pěti dětem, které mají napsán IVP. Jelikož je každé jiné tak je moje práce různorodá, což se mi líbí. Skvělé je, že jdou vidět pokroky a zlepšení daných dětí, což mi dělá velkou radost. V práci se často stává, že někdy chybí a suplování dávají zejména nám asistentům, což je taky dobré, jelikož se dostanu do styku i s druhým stupněm. Když jsou suplované hodiny zeměpis či dějepis či zeměpis, tak si hodinu odučím. Líbí se mi, že si můžu odučit něco úplně sám a je to vše jen na mě. Cítím se velmi uvolněný a nesoustředím se tolik na fakta co říkám, abych něco nepopletl. Dále si myslím, že když je tam provázející učitel, tak děti k němu stále mají nějaký respekt, jelikož je známkuje a už jen to, že tam sedí je bude činit klidnějšími, ale když tam budu sám tak je vše jenom na mě a to se mi líbí. Do další praxe jsem domluvený, že si odučím celý blok v sedmé třídě. Bude to Asie a schválně jsem si vybral horší třídu, abych měl nějakou výzvu a viděl jak na tom jsem a zda to zvládnu a na čem pak bude nutno zapracovat.
48	11	historie a křesťanská výchova	5	1	1	1	2	2	2	1	Během mé učitelské praxe, se to nyní více pohnulo. Mám domluvené, že odučím jeden celý tematický celek v sedmé třídě. Bude se jednat o zeměpis a budu učit Asii. Nyní pracuji na přípravách a snažím se to vymyslet tak, jak to pás chce učitel didaktiky, tedy tak aby to nebyla jen „zbytečná“ faktografie, ale aby se žáci naučili geograficky přemýšlet. Práce asistenta mě stále baví, někdy se mi do toho přimotá nějaký supl nebo sportovní akce. To je velmi příjemné zpestření, když můžete se žáky vyrazit na sportovní akci. Je možnost se tam s nimi trochu více poznat a sblížit a pokud máte sportovního ducha tak je to i velmi příjemně strávené odpoledne. Taky jsem si již po několikáté vyzkoušel, jestli dokážu doprovodit děti z místa A do místa B sám tramvají a nikoho neztratím. Zatím se to daří, ale musím být přísnější než obvykle, jelikož na zde opravdu cítím zodpovědnost za každého a opravdu nechci, aby se něco stalo. Poté je velmi pěkné si všimnout, že po dobu dalších dnů ve škole, mě daní žáci, se kterýma se někde byl zdraví, zastavují na chodbě a ptají se kdy zase bude nějaké akce na kterou s nimi půjdu. Je to vždy taková dobrá odměna-pochvala a trochu mě to povzbudí. Práci asistenta zde budu vykonávat i další rok, jelikož mě nabídli prodloužení smlouvy. Jsem za to velmi rád, jelikož je zde výborný kolektiv a hlavně vedení, které mi vychází vstříc s vysokou školou.
49	12	anglický jazyk	1	1	1	1	1	1	2	1	Zasazení děje: Po návratu ze zahraničního pobytu jsem sháněl brigádu a povedlo se mi nechat se zaměstnat na poloviční úvazek na ZŠ jako učitel angličtiny. Škole jsem tím vytrhl trn z paty po předčasném odchodu angličtinářky na mateřskou dovolenou a já měl mít do června o příspěvek na bydlení vystaráno. Oproti původním předpokladům ale škola projevila zájem nechat si mě i v učitelském sboru i další školní rok. Mezitím jsem dokončil bakalářské studium a byl přijat do navazujícího magisterského. Doufal jsem ve změnu přístupu, kdy se z přehnaně teoretického přístupu ke studiu stane přístup praktický. Reflexe: Mé modlitby byly vyslyšeny! V prvním semestru máme hned tři předměty, které se dají považovat za praktické: didaktika angličtiny, dějepisu, a učitelská praxe. Má to sice drobnou vadu, že musím svou praxi provozovat v šedé zóně (bylo mi řečeno, že kromě studia na PdF musím praxi vykonat tak jak je popsána, bez ohledu na to, jestli jsem zaměstnaný na škole nebo ne, a jako bonus nemůžu příští rok učit vůbec, protože musím mít praxi blokově několik týdnů v Brně), ale i to se počítá. Co mě hodně zarazilo, byl přístup učitelů v obou mých didaktikách. Protože tohle je seminář k angličtině, o dějepise se vyjadřovat nebudu a zaměřím se na didaktiku angličtiny. Jsem jeden ze tří lidí v semináři, který má nějakou zkušenost jako učitel, ale jako jediný z těch tří lidí jsem regulérním studentem na katedře anglistiky (zbylé dvě spolužačky jsou přes CŽV). Kdykoliv dojde řeč na nějaké praktické věci ohledně učení, ostatní se s dotazy často obracejí na mě. Začalo to docela nevinně, při posuzování kvality učebnic. Jasně, odhadnu, pro kterou je to třídu. Asi je to vhodná učebnice, je barevná a má obrázky. Nevím, za jak dlouho bych ji probral, to záleží na tematických plánech. Pak ale došlo na další témata, zejména na tvorbu plánu hodiny. Nikdy jsem si žádný důkladný plán nechystal. Maximálně pár bodů, podle kterých jsem chtěl hodinu řídit. Rozhodně jsem u plánování nestrávil přes hodinu jako mí spolužáci, kteří házeli nereálná čísla. Další úkol byl seřadit hodinu ukázkově podle toho, jak by měla vypadat. Moc si z toho nepamatuju, určitě tam byl úvod do hodiny, opakování, nová látka, pořadí v jakém má probíhat aktivita (učitel ? žáci, žáci ? žáci, žáci ? učitel) a všechno jsme seřazovali tak, aby to bylo správně po sobě. Nikdy jsem nic takového v praxi nedělal. Ale zkusil jsem to. Další den, kdy jsem učil, jsem si naplánoval hodiny přesně podle toho, jak jsme si je v didaktice navrhli. A všechno šlo do háje tak rychle, že jsem se ani nestačil vzpamatovat. Šlo to tak ve všech hodinách, které jsem si naplánoval, dokonce i ve třídách, které jsou na angličtinu nadané a neměl jsem tam nikdy žádné problémy. No, asi moje chyba. Další didaktiku jsme brali class management a různé seating arrangements. No fajn, další hodinu vyzkouším. Nechci být přece ten hrozný učitel, který nutí děti sedět v přísně daném uspořádání lavic zavedeném ještě za Rakouska. Rozdělil jsem děti do skupin podle navrhovaného schématu znalosti angličtiny a typů osobností (vůdčí typ, studijní, nevýrazný). Posadil jsem je do skupin a opakovala se situace z minula. Nechci říkat, že je to všechno vina didaktiky, hodiny samotné jsou fajn, jen nevím, co si mám myslet o tom, že cokoliv se pokusím do svých hodin zavést, dopadne katastrofou, chaosem, a mou sebekritikou ohledně toho, že nejsem schopný učit jinak než několik generací učitelů přede mnou.
50	12	anglický jazyk	2	1	1	1	1	1	2	1	Zasazení děje: V šesté třídě je student. Na začátku roku seděl vzadu, teď sedí vlevo vepředu. V lavici s ním sedí holka. Když jsem byl na návštěvě v hodině dějepisu, kterou má jejich třídní učitelka (pověst čirého zla, nikdo si nedovolí ani špitnout), byl víceméně bez jakýchkoliv projevů. Na začátku hodiny učitelka kontrolovala dopsané zápisy, on jej neměl a tak měl zůstat po škole. Snažil se odmlouvat, ale proti zlému pohledu učitelky si nic nedovolil. O týden později, v hodině zeměpisu, si měli žáci opisovat zápis z tabule. On odmítl, protože mu chyběly dva řádky z posledního zápisu a řekl mi, ať na projektor dám zápis z minulého týdne. Odmítl jsem, protože ostatní už psali nový zápis, řekl mu, aby vynechal dva řádky a psal zápis nový. Řekl, že ne, a zopakoval svůj požadavek (rozhodně to nebyla prosba). Situace se asi ještě dvakrát opakovala. Pak jsem jej vyzval, aby začal psát zápis, nebo ho nechám napsat jej po škole. Odmítl. Vzal jsem mu sešit a řekl, že bude po škole. Řekl, že nebude, protože nepřijde. Ignoroval jsem jeho oznámení, načež vzal (gumové) pravítko a začal s ním mlátit do lavice, do židle, a úmyslně dělat hluk. Ignorování nezabralo a tak jsem jej vykázal ven, kam s ním šla asistentka (nabídla se, že půjde, abych mohl zavřít dveře a ostatní mohli nerušeně psát). Odpoledne se žák opravdu nedostavil, tak jsem si pro něj došel do fronty na obědy. Napsal si zápis a až poté mohl jít obědvat. Reflexe: Nevím, co se stalo. Nevím, proč se to stalo. A nevím, jak jsem se měl zachovat. nenapadlo by mě, že budu někoho takhle posílat za dveře, ale došly mi nápady. Zkoušel jsem přísného učitele, zkusil jsem diskutujícího učitele, zkusil jsem ignorujícího učitele. Po hodině jsem se o své pocity podělil s jeho třídní učitelkou, která mi řekla, že za to může můj špatný přístup k žákům, kdy se chovám moc kamarádsky a usmívám se na ně. Mám se přestat usmívat. Taky si uvědomuju, že jsem měl štěstí, že maminka žáka mi povolila nechat jej po škole. Neumím si představit, jaké následky by mělo, kdybych mu před všemi veřejně slíbil, že zůstane po škole, a pak bych kvůli nesouhlasu rodiče nemohl svou „hrozbu“ dodržet. Situaci jsem ale očividně vyřešil špatně, protože podobná situace se opakovala i další hodinu. Dostal čtyřku z písemky, na kterou se neučil. Když jsem si nechal vysbírat žákovské knížky, odmítl mi ji dát. Po dvou dalších výzvách ji přímo přede mnou schoval pod lavici a řekl, že ji zapomněl doma. Vzal jsem si ji tedy sám (bez toho, aby mi ji podal), a šel zadat samostatnou práci, než zapíšu známky. Žák ale odmítal pracovat, otáčel se, rušil a nenechal pracovat ani ostatní kolem sebe (pracovat chtěli). Upozornil jsem ho, že ještě jedno otočení nebo jakékoliv provinění a vyzkouším jej na téma z minulé hodiny, protože vypadá, že jej dokonale ovládá. Žák se jen ušklíbl, otočil se a praštil do lavice za sebou. Dodržel jsem slovo, vyvolal jej, ale protože nebyl schopný říct ani jednu planetu Sluneční soustavy, dostal za pět. Posadil jsem jej zpět v domnění, že přestane vyrušovat. To se ale nestalo a dál se otáčel a ubližoval ostatním. V zoufalosti mě nenapadlo nic jiného, než posadit jeho sousedku do jiné lavice a jeho lavici posunout o metr dopředu, aby na jiné lavice nedosáhl, a ignorovat jej. Dělal hluk, pobrukoval si, mluvil, já jej ale ignoroval. Po hodině jsem se opět svěřil jeho třídní s tím, že si s ním nevím rady. Opět mi zopakovala, že je problém ve mně, protože jsem jediný, kdo s ním má problém a u koho si to dovolí. Podle ní je problémem mé vystupování nejen v hodinách, ale i mimo hodiny, například během dozoru, kdy se s dětmi občas zastavím, prohodím pár slov, nebo si od nich poslechnu vtipy. Ne, je to špatně a nesmím to dělat. Na mou žádost, aby mi něco poradila, jak mám uklidnit studenta, který vyrušuje, mi řekla, že mi nemůže poradit, protože tím, že i nikoho jiného nevyrušuje, nemůže nic poradit. Požádal jsem ji tedy, aby někdy přišla do mé hodiny, dívala se na její průběh a dala mi rady alespoň k mému výstupu v hodinách. Odpověděla, že nemá čas, a když já učím zeměpis, ona má hodiny jinde (což není pravda). Problém jsem se pokusil řešit i se zástupkyní, která si myslí, že nejsem dostatečně důsledný při kontrole úkolů, a to může být problém. Není ale schopná vysvětlit to, že se takhle chová jen jeden žák a ostatní jsou v klidu a mají můj předmět rádi. Slíbila ale, že v nejbližších týdnech se přijde do hodiny podívat. Upozornila mě ale, že daného žáka učila od první do páté třídy a podobné problémy s ním skutečně nikdy neměla. Takže fakt nevím, co dělám blbě. Ale asi něco jo. Štve mě to. Dost. Začínám se bát chodit do hodin, kde vím, že budu mít toho žáka, protože se bojím, co zase udělá. Nenašel jsem nikoho, kdo by mi byl schopný poradit. Minulý rok mě bavilo učit, s dětmi jsem vycházel dobře. Letos se mi z nějakého důvodu nedaří navázat s dětmi kontakt. V angličtinách v 6. a 7. třídě je to v pořádku, v 8. třídě se to začíná horšit (dva žáci mi začínají narušovat hodiny) a zeměpis v 6. třídě je prostě peklo. V hodinách mám asistentku, která mi řekla, že takové chování od toho žáka ještě nezažila a že sama nevěděla, co v takové chvíli udělat. Nevím, jsem bezradný. Vyzkoušel jsem všechno, co mě napadlo, ani zpětně mě nenapadlo žádné řešení, kterým bych mohl kterémukoliv z těchto dvou problémů předejít.
51	12	anglický jazyk	3	1	1	1	1	1	2	1	Minulý týden mi odešel hlas. Jakože úplně. Nebyl jsem schopný vypravit ze sebe jediné slovo. Ale učit jsem samozřejmě musel, protože doktora mám u nás a to jsou tři hodiny cesty – a ať si říká kdo chce co chce o omluvenkách v ISu, žádné učitele nezajímají a absenci počítají bez ohledu na důvod, takže cesta domů byla mimo hru. I když jsem nemohl mluvit, nechtěl jsem hodiny klasicky odfláknout tím, že pustím film a bude vystaráno. Problém byl v tom, že to bylo v den, kdy učím pět hodin a k tomu mám dozor na chodbě a na obědě. Přišel jsem s nápadem psát pokyny do Google překladače a nechat je strojovým hlasem předčítat. Kupodivu to fungovalo. Na začátku hodin jsem oznámil, že nemůžu mluvit, že potřebuji aby byli výjimečně potichu (normálně v hodinách chci mít živo a nechávám žáky, aby spolupracovali, pokud si něčím nejsou jistí), a že na mě musí brát ohledy. Fungovalo to ve všech třídách, dokonce i v sedmičce, kde jsem čekal, že budou problémy. Naštěstí tam ale v daný den nebyli dva největší machři třídy, a tak se děti dokonce rozhodly šeptat, aby na mě braly zvýšené ohledy. Problém byl při dozoru, protože za mnou děti rádi chodí a povídají si se mnou. Připadal jsem si jako zlý polda – ani slovo, jen gestikulovat. Ale očividně to nějak fungovalo a já přežil celý den. V ten den jsem učil také zeměpis, kde je dlouhodobě problémový žák (viz minulý zápis). Tentokráte jsem se řídil pokyny jeho bývalé učitelky a posadil ho dozadu třídy do samostatné lavice (když bude dělat nepořádek, ostatní se budou muset otočit, aby na něj viděli, a to je víc práce než se jen podívat dopředu tam, kde sedí normálně). Většinu hodiny jsme hráli hry, ať už kahoot na vlajky světa, nebo geoguessr. Nakonec jsem jim chtěl nabídnout ještě jednu hru, ale jedině pokud budou 15 vteřin v naprosté tichosti (do konce hodiny bylo deset minut). Všichni byli potichu, kromě problémového žáka, který cvakal propiskou. Skrze překladač jsem oznámil, že pořád není úplné ticho. Žáci se na něj začali naštvaně otáčet, on si ale užíval pozornosti. Nedělal jsem nic a čekal. Pořád cvakal propiskou. Po několika minutách jsem za ním šel a propisku mu vzal. Začal klepat do lavice klouby na ruce. Nechal jsem ho to opět pár minut dělat a pak jsem jej požádal, aby si stoupl vedle lavice. Začal dupat nohou. Přišlo mu to hrozně vtipné, ale třídě (krom výjimky v podobě jednoho žáka, který musí mít minimálně LMR, ale papíry na to nemá) se to nelíbilo a začali jej okřikovat. Gestem jsem naznačil, aby toho nechali, a zbývající asi dvě minuty jsme s celou třídou čekali, jestli se žák uklidní. Nestalo se. Zazvonilo a já se delším a přísným pohledem podíval na provokatéra a beze slova odešel (ne že bych teda nějakého byl schopen). Po hodině mě v kabinetu pochválila jeho třídní za to, že už od dětí slyšela, co se stalo, a že je dobře, že jsem neustoupil a trval na dodržení pravidel. Další hodinu, kdy jsem mohl šeptat, se žák choval normálněji. Nejsem si jistý, jestli to bylo tím, že jsem minulou hodinu neustoupil, nebo tím, že se chtěl nechat vyvolat na opravu z písemky, ze které dostal 4. Protože ale mám pravidlo, že kdokoliv se chce nechat vyvolat na opravu písemky, může, vyvolal jsem ho a poté, co mi odpověděl na všechny otázky (běžné testové otázky, nijak jsem ho „nedusil“), jsem mu dal 1. Zbytek hodiny byl potichu. V pátek při další hodině dějepisu se můj hlas zase zhoršil a tak jsem si děti svolal dozadu na koberec, posadil je do kroužku a začal s nimi pološeptem opakovat poslední probíranou látku. Nechtěl jsem sedět na židli, abych byl nad dětmi, a tak jsem si sedl mezi ně na koberec. Chvíli poté si za mě na lavici sedl výše zmíněný žák. Nevěděl jsem, co mám dělat, protože vzhledem k předchozím zkušenostem jsem přeci jen ho nechtěl mít za zády tak, abych na něj neviděl, navíc za předpokladu, že by mohl náhodně pohupovat nohama směrem k mé hlavě zezadu. Po chvíli přemýšlení jsem se ale rozhodl nechat to tak s tím, že kdyby něco dělal, ostatní děti, které seděly proti mně a které by to viděly, by mě na to upozornily. Překvapivě se ale nic nestalo a kromě vyrušujícího chlapce (ten u kterého se domnívám, že trpí LMR) se nestalo nic divného. Za zmínku určitě stojí i to, že když ten chlapec vyrušoval, snažil jsem se jej uklidnit nejen já, ale i ostatní děti, včetně toho žáka, se kterým jsem měl posledně problémy. Nevím, jestli se situace nějak zlepšila nebo vyřešila sama, nebo do ní zasáhl někdo z venku (třídní učitelka mi neřekla nic o tom, že by mluvila s maminkou žáka, ale možné to je). Zatím to ale vypadá, že se můj vztah s žákem zlepšil – ne snad natolik, aby mě považoval za nejlepšího učitele, ale vypadá to, že začíná akceptovat mou pozici učitele. Jsem zvědavý, jak se to bude vyvíjet dále.
52	12	historie a křesťanská výchova	5	1	1	1	1	1	2	1	Na ZŠ, kde vykonávám svou praxi, probíhá již několikátý měsíc projekt katedry sociální pedagogiky MU. Vypadá to tak, že dvakrát až třikrát týdně do školy přijdou dva až čtyři lidé a jdou k někomu do hodiny. Bohužel smlouvu o tomto projektu podepisovala bývalá ředitelka a v současné chvíli tak nikdo ve škole neví, co vlastně zkoumají a jaké z toho mají být závěry. Zpětnou vazbu nedostáváme žádnou, protože mezi hodinami se výzkumníci se zvoněním vytratí a vrátí se až se zvoněním na hodinu, kdy navíc po čtvrté hodině odcházejí. Ve sborovně nám visí velká tabulka, která byla nedávno rozšířena o dva další měsíce, a kam se máme jako vyučující zapisovat, kdy si kam koho vezmeme. Ačkoliv učím pouze na poloviční úvazek, napsal jsem se do tabulky pětkrát, což je více, než mají v průměru plnohodnotní učitelé na naší škole – a to vše ve snaze nemít „výzkumníky“ v hodině zeměpisu. I přesto se však v pátek stalo, že mi během dozoru bylo oznámeno, že mi právě do mé hodiny zeměpisu „návštěva“ z PedF přijde. Aby toho nebylo málo, bylo mi to oznámeno tři minuty před začátkem mé hodiny. V první chvíli jsem pocítil obrovský nával vzteku z chování výzkumníků, kteří se úplně v klidu chovají jako ČŠI a vybírají si, kam půjdou. Jenže na rozdíl od ČŠI, která nemá povinnost poskytovat zpětnou vazbu na hospitovanou hodinu, SocPed PedF neposkytne vazbu žádnou. V tuto chvíli mě podržela kolegyně z kabinetu, která je třídní učitelka šesté třídy. Právě tam je problematický student, který má dlouhodobé problémy s chováním a vyrušuje ve všech předmětech u všech učitelů a jediné, co na něj platí, je právě jeho třídní učitelka. Na začátku hodiny si ho na několik minut vzala do kabinetu, kde mu nejspíše vynadala za nevhodné chování v předchozí (její) hodině, protože po návratu přišel se sklopenýma ušima a ani nedutal. Díky tomu jsem mohl absolvovat relativně poklidnou hodinu bez větších problémů. Zpětnou vazbu jsem samozřejmě nedostal, protože delegace ze SocPedu okamžitě zmizela a ani se do třídnice nepodepsala jako hospitace. To mě přivádí k tomu, jak se někteří z učitelů, zejména ze starších generací, vyrovnávají s nevhodným chováním a vyrušováním žáků. Kromě výjimek, které se zatím bezvýsledně snaží s takovými žáky pracovat (konkrétně teď mám na mysli žáka z 6. třídy), ostatní jej buď pošlou dozadu do lavice, kam na něj nevidí, a kde učitelce nevadí, že žák nepracuje a vyrušuje, nebo žáka posílají na chodbu, odkud se obvykle po několika minutách vrátí. Osobně se neztotožňuji ani s jedním z uvedených řešení, ale veškeré alternativy mi došly a bez pomoci jeho třídní učitelky jsem bezradný. Pozitivní motivace nefunguje, trestání nefunguje, ignorování nefunguje, vykazování za dveře nefunguje, domlouvání ani snaha o rozhovor nikam nevedly. V této situaci by nejspíše mohl pomoci školní psycholog, ale na vesnické škole jako je naše takovýto pracovník schází. V současné chvíli probíhá třítýdenní období, ve kterém měl žák šanci na zlepšení svého chování, změna se ale nechová. K třítýdenní lhůtě se třídní učitelka uchýlila kvůli tomu, že se snažila veškeré problémy řešit domluvou bez psaní poznámek a udělování napomenutí. Když ale situace nikam nevedla, komunikace s rodiči vázla a začalo být jasné, že bude nutné obrátit se na vyšší instance, bylo shledáno, že bez kázeňských napomenutí by rodiče mohli namítnout, že o problémovém chování svého syna nebyli dostatečně informování. Jinými slovy: Probíhá třítýdenní období, ve kterém všichni vyučující udělují žákovi poznámky za každý prohřešek, aby se mohla věc posunout dál.
53	13	občanská výchova	1	1	1	3	1	2	2	2	První týden za mnou a já ani nečekal, kolik toho budu schopen získat z pouhých 4 hodin prozatimních náslechů výuky. Od dob, kdy jsem z této ZŠ odešel, se toho zde dost změnilo. Změna obsazení v kantorstvu, ačkoliv většinu tváří si dost dobře pamatuji a ti zároveň učili i mě. Hlavně ale ta fyzická změna, co se budov a jednotlivých místností týče. První krůčky vedly do kabinetu mé bývalé paní učitelky, se kterou jsem poté absolvoval OV v 6.A. Pochopitelně, že tomu všemu předcházely rozhovory s ostatními kantory v kabinetu, kde jsme probírali řadu otázek (zejména na mě mířených) a bavili se o tom, jak to na škole vůbec funguje, co se učí atd. Samotná první hodina pro mě byla skvělá a byl to takový velice dobrý vstup do praxe a výuky samotné. Celá škola už o mně věděla dopředu několik dní (na venkově se nic neututlá :D) a dle slov všech pedagogů se na mě děcka neuvěřitelně těší a jsou hlavně hrozně zvědaví, kdo přijde. Příznám se, že jsem byl trošku nervózní, když jsem poprvé vešel do třídy, stál před těmi dětmi a trošku se jim představil. Během prvních slov to ale ze mě spadlo a navíc mi v tom dost pomohla samotná paní učitelka, která se do toho neustále zapojovala a ke konci se ještě dětí zeptala, jestli by chtěly, abych je já učil. No trošku jsem v ten moment zaváhal, jak na to děcka budou reagovat, ale hned poté se mi ulevilo a i vykouzlilo úsměv na tváři. Snad celá třída tam začala říkat (někteří přímo křičet), jak moc se těší, až je budu učit. No každopadně jsem se v ten moment určitě začervenal :D a trošku ani nevěděl, co na to říct, a tak jsem se jen radostí trošku pousmíval, že mě hnedka od začátku takto berou. Sedl jsem si poté do poslední lavice a pozoroval, co vše se kolem děje a jak probíhá hodina. Už sama učitelka mi říkala, že hodiny má jako takové povídání a skutečně tomu tak bylo. Tématem byly rodinné a příbuzenské vztahy a překvapilo mě, jak moc se děcka zapojovaly a jak byly aktivní. Určitě jsem to trošku ovlivnil i já svojí přítomností a mnohokrát se na mě všichni podívali s takovou tváří zvědavosti a hlavně úsměvem. Na to, že mi učitelka sama pověděla, že by už do školství nikdy nešla, tak ta hodina byla super a úplně jsem cítil takové to propojení a vzájemný vztah plný důvěry, respektu a citu mezi kantorem a dětmi. Něco takového je pro mě i natolik příkladné, že bych to mohl považovat jako svůj osobní vzor pro vlastní výuku. Ke konci hodiny jsem se s dětmi rozloučil a ty už se začaly rovnou přímo vyptávat, kdy je začnu učit já. Tak jsme se rovnou dostali k tématu, jak to osobně vidím s praxí já – původně jsem plánoval, že bych měl vlastní výuku poslední dva týdny praxe a do té doby by se jednalo spíše o formy náslechu, výpomoci,.. No ale paní učitelka to viděla jinak - dala mi podklady pro příští hodinu a rovnou mi řekla, že příští týden už budu učit já a ona si odpočine. Noo, super :D. Zasmáli jsme se, ale já ji i zároveň poděkoval, protože vlastně tohle je pro mě ta největší praxe = co nejdříve se do toho dostat a začít fungovat jako skutečný pedagog, takže sám jsem ohromně moc zvědav a hlavně se hrozně těším. Navíc jsem to dostal i v takové formě, že mám „volnou ruku“ ke své výuce. Nějaký základ, na co žáky mám připravit, samozřejmě mám, ale jak se toho chopím a jak to provedu, tak to už záleží čistě pouze na mojí maličkosti. Další hodinu hned potom, taktéž OV, jsem měl s jinou kantorkou, která je zároveň i výchovnou poradkyní. Jedná se o 9.B, takže naprostá změna pro mě. A změna to byla kompletně ve všem. I tato paní učitelka mě dříve učila, ale ona sama si mě vůbec nepamatuje a říkala mi, že mě vidí v životě poprvé. Prvně se mě zeptala, co mám za aprobaci a když jsem ji odpověděl, že k OV mám TE, tak mi odpověděla ve slušnosti, co to mám proboha za aprobaci. No ve slušnosti, ale vnitřně jsem úplně osobně slyšel a vnímal to tak, že co to jsem za blba s tak hloupou aprobací :D, a proč to třeba nemám nejlépe v kombinaci s ČJ (zkrátka tu, jakou má i ona sama :D). No nějak jsme to probrali a já už dopředu věděl, že hodiny s ní nebudou asi úplně tak zářivé a možná jsem osobně čekal trošku změnu v jejím podání, ale je přesně taková, jako byla dříve a jak si ji sám pamatuji. Chladná, nekompromisní, tvrdá a hlavně neoblíbená u drtivé většiny děcek. Když jsme probírali, jak to bude s mojí praxí dál, tak jsem ji řekl, že už příští týden budu učit v 6.A – na to reagovala tak, že u ní rozhodně hned učit nebudu a až budu, tak budu výhradně učit to, co učí ona. Takže takové omezení hned do začátku :D. To ale akceptuji bez problému. Každý pedagog má svůj systém a je nerad, když to je nějak narušováno někým jiným. No ale napříč tomu jsem seděl u ní v kabinetu s pocitem absolutní méněcennosti a podřadnosti, kdy se mnou jedná spíše jako se svým žákem, než jako samotným spolupedagogem. Ačkoliv mě před dětmi představovala jako pana učitele, tak jsem v tom furt cítil takovou tu podřadnost. No a začátek hodiny začal podobně, jak u šesťáků. Představení, úvodní řeč a .. No né tak úplně stejně. Děcka už jsou starší a já možná trošku cítil díky tomu větší tlak a nervozitu. Samotná hodina byla ale úplně odlišná. Jak přístupem děcek, tak i samotného pedagoga. Téma z oblasti práva, které očividně děcka vůbec nebavilo. Aktivita nulová, jednalo se prakticky pouze o samotný výklad učitelky. Ono to je ale dost možná zapříčiněno samotným výstupem a výkladem učitelky – i mě to vůbec nebavilo a kolikrát jsem si říkal, že by šlo mnoho věcí udělat jinak, abych děcka motivoval se na tu hodinu více soustředit a vzbudit v nich zájem o danou problematiku. Byl to ale obecný výklad bez emocí a to nemůže bavit nikoho. Po hodině jsem se s děckama rozloučil s tím, že se uvidíme zase za týden. No k mému překvapení se následující den stalo něco, co jsem moc ani neočekával – paní učitelka mi řekla, že příští týden povedu hodinu OV v 9.B sám. Trošku jsem se divil a zeptal se, jak to, že ta náhlá změna a ona mi jen řekla, že deváťaci ze mě jsou naprosto nadšení a mají velkou radost a chtěji, abych je co nejdřív učil. Přitom ještě poukázala na to, že o to stojí zejména deváťačky :D, které za ní přišly do kabinetu a začaly se ohledně toho ptát. Dostal jsem tedy zápis k následující hodině, který děcka musím naučit – jakou formou a jakým stylem je ale jedno, takže nakonec jsem dostal takovou „volnost“ i nakonec u deváťáků a už se opravdu hrozně těším, až získám další nové zážitky a vlastní pedagogické zkušenosti.
54	13	občanská výchova	2	1	1	3	1	2	2	2	Už mám za sebou pár týdnů praxe a tím i plno nových poznatků a změn. Od druhého týdne vedu výuku ve většině předmětů sám a kromě pracovních dílen jsem na ostatních hodinách přítomen pouze já sám. Kromě praxe moji samotné aprobace se mi naskytla i příležitost vyzkoušet si, jaké to je být asistentem pedagoga na prvním stupni, konkrétně v první třídě, kde vypomáhám tělěsně postiženému chlapci. Sám jsem poznal, že učení na prvním stupni by nebylo nic pro mě a vesměs se mi nejraději učí v devátých třídách. Nižší ročníky jsou pro mě „děti“ a sám nevím, jestli je pro mě obtížnější se věnovat těmto studentům pouze z hlediska věku či samotného učiva. Ačkoliv jsem o 10 let starší, než současní deváťáci, tak mi jsou z hlediska všeho nejvíce blízcí. Učitelé na ZŠ si zejména na tuhle třídu nejvíce stěžují, jak je nejobtížnější tam vůbec něco naučit, ale já paradoxně je mám nejraději. Cítím se možná ještě býti více studentem, jak samotným pedagogem, takže s nimi na hodinách soucítím a osobně si vzpomínám na svoje léta strávená v lavici během toho posledního základního ročníku. Když jsem se o tomto tématu bavil se svoji vedoucí učitelkou, tak mi jen potvrdila, že v době jejíh začátků se cítila naprosto stejně. Být součástí praxe v učitelském sboru, kde průměrný věk celého kantorstva se blíží více k tomu důchodovému a vedle toho žáci základní školy. A v takový moment tam přijdu já a musím se orientovat na některou stranu, ze které to budu vnímat. Není to tak, že bych si se staršími učiteli neměl co říct, ba naopak. Zrovna včera jsem po vyučování téměř hodinu a půl vykládal v kabinetu s mojí vedoucí učitelkou OV, kterou jsem v prvním deníku trošku neuznával vzhledem k její výuce a chladnosti. Uběhne pár týdnů a já naprosto změním názor, protože jsem poznal pravý opak a vlastně tato paní učitelka je někdo, s kým mám spoustu totožných názorů nejen ve vztahu ke školství, ale i v naprosto běžných věcech našeho života. Na pár příkladech jsem navíc i poznal její soucítění se samotnými žáky a rozhodně teď mohu říct, že jsem se při svém prvním pohledu a zkušenosti s ní fatálně spletl, a proto nikdy nesmíme odsoudit člověka během prvního kontaktu s ním. Ona sama chápe moje pocity, že se furt cítím blíže k těm žákům devátých tříd. Stále se považuji spíše za studenta než učitele, ale to je problém praxe samotné. Ten zásadní moment, kdy to tak přestanu vnímat, je otázkou neustálé praxe a vlastně něco takového překonám až v té době, kdy budu právoplatný učitel, pro nějž to bude povoláním. I přesto jsem si ale potvrdil nebo spíš bych to nazval, že jsem se v té praxi zcela našel, že povolání učitele je něco, co by představovalo náplň mého života. Baví mě to! Baví mě ta práce s žáky, kdy jim mohu předávat různé poznatky, vědomosti, zkušenosti, povídat si s nimi a podílet se na jejich vývoji. Jako svoji hlavní přednost beru zejména to, že jsem muž. Už jen ohledně toho, jak mě žáci vnímají a berou oproti ženským kolegyním je celkem znát. Určitě jsou ženy lepší v některých kategoriích učiva a výuky, ale chlap je něco, co na školách chybí. Ať už jde o autoritu jako takovou nebo jen příklad vzoru. Například už jen z hlediska vyučování dílen na ZŠ. Pro mě osobně je třeba daleko motivující, když takový předmět bude mít na starost muž a nikoliv žen. Možná, že to pro někoho může znít trošku sobeckým dojmem, ale vůbec nejsem tím, kdo by nějakým způsobem neuznával ženy nebo se je snažil nějakým způsobem zaškatulkovat, to vůbec ne. Jen si myslím, že něco je lepšího pro muže a něco jiného zase pro ženu. A na školství to jde vidět o to víc, když zde je značná převaha žen oproti mužům, což je způsobeno zejména tou finanční stránkou. A to je největší škoda.
55	13	občanská výchova	3	1	1	3	1	2	2	2	Čas ubíhá neuvěřitelně rychlým tempem a každý z nás si to uvědomuje více či méně v určitých momentech. Z první praxe mi zbývá už jenom posledních pár hodin a já si to začínám uvědomovat víc a víc. Možná, že na začátku bych řekl, že to je dobře a že takovou situaci ani nebudu vnímat. Spíše bych to bral jako samozřejmou věc. Jenže ono to není jen tak něco, co jsem schopen přejít bez nějakého pocitu a ponoření do sebe. Sám nevím, jak to vyjádřit pořádně slovy tak, aby mi jiní rozuměli. Možná, že jsem až moc přecitlivělý. Možná, že to je špatně a možná, že taky ne. Nevím.. Jsem v situaci, kdy je pro mě těžké nějakým způsobem reagovat a vlastně dlouho jsem vůbec přemýšlel nad tím, o čem vůbec psát. Na poslední praxi se mi stala taková věc, která ve mně zanechala obrovskou nálož emocí. Stalo se tak před hodinou OV v 9.B, kdy mi ještě vedoucí učitelka před mým vyučováním sdělila, jak se ji neustále holky z této třídy na mě vyptávají a jsou ze mě „nabuzené“ – nevím už přesně, jakým slovem to označila :D. Samozřejmě, že pak ještě k tomu všemu podotkla, abych si dával pozor, že to chápe, že jsem mladý, holky jsou mladé, ale některým ještě nebylo ani 15. No jen jsem se tomu smál, protože jsem nad něčím takovým popravdě ani neuvažoval :D. Nejvíc mě ale ovlivnil ten moment, kdy mi sama sdělila, že děcka by chtěli, abych tam už zůstal a učil je už každou hodinu. Byl to takový počátek všeho, kdy jsem nevěděl, jak na to mám vůbec reagovat a nějak jsem to pomalu přešel a snažil se asi i nevnímat. Takový ten pocit se mi ale vrátil pak během samotné hodiny, kdy se mě děcka vyptávaly, jak dlouho zde ještě budu a jestli opravdu musím odejít. Úplně mi to začalo po celou dobu přemítat v hlavě. Furt a neustále jen tyto podněty. Do toho moje výuky i v jiných třídách, navíc jsem měl suplování i v nové třídě. Furt jsem vnímal o to víc jen podněty, které jsem slyšel ve třídě devítek. „Pane učiteli, budete nás učit už napořád?“ a „Pane učiteli, nemohl by jste nás mít i z jiných předmětů?“ a „Pane učiteli, nemohl by jste u nás suplovat častěji?“. Víkend jsem strávil jako každý jiný v práci, ale s naprosto jiným průběhem, jako v jiné dny. Nemohl jsem ty zážitky ze školy dostat z hlavy. Ty emoce, které to ve mně probudilo, mám stále. Pořád si říkám, že co budu dělat, až mi ta praxe skončí a já nebudu mít v tu a tu hodinu výuku zrovna všech těch tříd, kde působím. Úplně jsem si uvědomil, jak mě těch pár hodin praxe ovlivnilo natolik, že jsem si k těm dětem vybudoval citový vztah. Sám nevím, jestli je to dobře nebo špatně. Hlavně nevím, co všechno to na mně zanechá a jak mě to ovlivní, až bude má poslední hodina. Teď ale.. No.. Já mám ty děcka rád! A tu práci s nimi jsem si oblíbil natolik, že ani nechci odtamtud odejít. Během následujícího týdne se na toto téma budu muset zeptat i ostatních kantorů, jak s tím ze začátku třeba bojovali nebo i bojují, když mají k některým třídám citově založený vztah a jak se s tím pak dokážou vůbec vypořádat, když se spolu musejí rozloučit, a co to v nich vůbec vyvolává za pocity.. Možná, že já takhle smýšlím, protože jsem doposud neměl žádný problém, se kterým bych si neporadil nebo který by mě nějak vyvedl z míry. Vlastně ono zatím vše bylo v rámci možností perfektní a já tak vůbec ani neměl důvod přemýšlet o něčem jiném. Vím ale, že následné odloučení pro mě bude citově trošku problém, obzvláště, když už to pro mě nejsou všichni jen děti, ale veskrze všechny už znám jmény, vidím jejich projevy chování, aktivitu, pocity a o spoustě z nich bych dokázal říct svůj vlastní názor na ně.
56	13	občanská výchova a výchova ke zdraví	4	1	1	3	1	2	2	2	Tak konečně zase začalo to, co mě de facto na pajdáku vůbec za celou dobu „poprvé“ bavilo. Druhá série praxí odstartovala, a pro mě opět na „staré“ škole. Původně jsem měl v plánu si na druhý semestr vyhlídnout školu v Brně, jenž musíme minimálně jednou absolvovat – nechápu osobně stále proč, když sám jsem z venkova nedaleko Brna a tuto praxi se snažím využít i jako možné budoucí uplatnění, takže pro mě je celkem zbytečné ztratit jeden semestr praxe někde jinde, než na potencionálním budoucím působišti. No nakonec vzhledem i k tomu, že by mi to moc nesedělo do rozvrhu a hlavně skrz dojíždění a vlastní práci, jsem se nakonec rozhodl tuto praxi znovu absolvovat na své „rodné“ základní škole v Oslavanech. Z hlediska samotné výuky občanské výchovy se mi trošku pozměnil rozvrh. Dostal jsem zpět svoji původní 9.B, kterou jsem si již dříve tolik zamiloval, a místo šesťáků mám nyní na starost ještě 9.A a 7.A. Bylo to hlavně z toho důvodu, že jsem to tak sám chtěl, neboť osobně jsem chtěl vidět a sledovat to porovnání mezi devítkami, kde jednu a tu samou vyučovací hodinu můžu uchopit zcela odlišnou formou. Sedmičku jsem si pak naopak vlastně ani nevybral úplně já, ale oni mě :D. Už když mě poprvé viděli znovu na škole, tak za mnou ihned začali chodit s dotazy, zdali je můžu a jestli budu učit právě já. Jenom něco takového samozřejmě člověku vykouzlí úsměv na tváři, když dostává od dětí naznačeno, že o něj mají zájem :D. Dalším důvodem taky bylo trošku to, že se jedná o „problémovou“ třídu, na kterou si řada učitelů ráda postěžuje, takže jsem osobně chtěl získat trochu praxi také s tím, co je na školách zcela běžné a s čím se musí učitelé vypořádat. Zatím vlastně uběhly první tři týdny a já jsem si tak nějak postupně znovu zvykal. Největší problém je pro mě ten nápor nových lidí a zapamatovat si všechna ta jména. I když musím říci, že teď už to bylo daleko jednodušší, než na podzim a i za ty pouhé tři týdny jsem si zapamatoval skoro všechny. Sám se snažím o co největší osobní přístup ke všem, takže znát všechny a oslovovat je jejich vlastními jmény, je pro mě tím hlavním bodem. Zatímco praxe na podzim byla taková rozkoukávací a začátková, tak nyní už se to snažím brát ryze profesionálně a vytvořit si vlastní strukturu hodiny, která bude aplikovatelná pro všechny ročníky. Vždy se řídím podle aktuálně probírané tématiky a dle toho si pak organizuju jednotlivé hodiny. Základ pro mě ale tvoří zopakování předešlé látky. Poté největší část věnuji nové látce a na konec dojde k rekapitulaci stěžejního učiva, kterého jsme se v té hodině dotkli. Mimo psaní testů ještě se snažím s dětma alespoň částečně dotknout příbuzných témat i v rámci nějakých mezipředmětových vztahů a dotknout se nějaký základních ctností z hlediska etického a morálního myšlení. Zde záleží hlavně na tom, o jaký ročník se jedná. Z hlediska vyučované látky jsme se nějakým způsobem bavili o spravedlnosti, toleranci a zejména odpovědnosti v rámci environmentálního vzdělávání. Kolikrát musím říct, že tohle je nejzajímavější část hodiny, jelikož to děcka opravdu v mnoho ohledech upoutá natolik, že i ti „nejukecanější“ začnou dávat pozor a bavit se k tématu. Mimo to mám ještě do budoucna nachystáno několik her ve formě opakování pro celou třídu, takže jsem sám zvědav, jak se to ujme a zdali se to bude dětem vůbec líbit a bude je to bavit.
57	13	občanská výchova a výchova ke zdraví	5	1	1	3	1	2	2	2	Musím na začátek říct, že praxe je pro mě každým týdnem více a více pozitivnější, ačkoliv jsem se setkal i s prvními negativními dopady. Postupem času si neustále více zvykám na nové třídy a zároveň k nim začínám mít o to více hlubší vztah a mám všechny ty dětičky hrozně rád…Poslední dva týdny jsem se z mé vlastní iniciativy domluvil s vedoucí učitelkou, aby šla se mnou do hodin OV ve všech třídách, kde působím a následně můj výstup zhodnotila. Na hodinách „bez dozoru“ se mnou děcka moc rády komunikují a kolikrát se bavíme o tématu dané hodiny (i mimo něj) tak, že ta vyučovací hodina uteče neskutečnou rychlostí. Trošku jsem měl teda obavu, že když bude na hodině přítomna i jejich učitelka jako dozor, tak abych tím nenarušil atmosféru ve výuce a místo aktivních děcek neměl spíš třídu mlčících „mrtvolek“. No tyto předtuchy se bohudík úplně nenaplnily. U sedmáků to byla standartní hodina jako vždycky a u devítek téměř taky. Jen jedna z devítek byla neaktivní, ale tak s tím jsem počítal. Sám jsem nechtěl dělat ty hodiny nějak speciální už jen ve vztahu k tomu, že mě bude sledovat tento „dozor“, takže jsem si přípravy, aktivní činnost pro děcka, ale i výukové hry připravil úplně stejně, jako to dělám na každé hodině. Zároveň jsem se snažil s nimi jednat i totožně, jako to dělám vždycky. Zkrátka aby ta hodina s dozorem vypadala úplně stejně, jako to dělám i bez dozoru. Co se týče finálního hodnocení, tak jsem byl překvapen a nemohl být snad ani více spokojen. Vedoucí učitelka byla z mých hodin naprosto nadšená a chválila si mě a celkově ty hodiny jako „suprový“. Jak moje vystupování, zábavné hry formou opakování, tak i to samotné předávání informací. Z mých slov je to prý pro ty děcka opravdu neskutečně poutavé a sama mi několikrát zdůrazňovala, že by chtěla býti moji žákyní a že je jen škoda, že během svých studijních let neměla takového učitele, jakým jsem já :D. Prý je na mě neskutečně vidět a znát ta chuť a to zapálení pro vyučování jako takové a jsem ještě praxí nezkažený člověk, kterého to neskutečně baví. A to je pravda. Opravdu neskutečně mě to baví a já se vždycky celý týden těším na to, až zase bude čtvrtek-pátek a já budu opět na základní škole s dětma. Aby to ale nebylo jen o těch suprových pocitech, tak se mi staly i dvě takové negativnější příhody. Tou první byla zkušenost s vyučováním jiných kantorů a jejich přístupem. Jednu devítku mám i z hodin informatiky a jelikož celý devátý ročník je v informatice výhradně o opakování, tak jsem si pro ně nachystal práci na celou dvouhodinovku a sám si myslel, že je to bude bavit a budou pro to mít nějaký zápal. Přeci jen mládež v dnešní době má zájem především o tu výpočetní techniku, takže co jiného by je mělo bavit, než tohle.. Jednalo se o pár lehkých cvičení v excelu. No nebudu lhát, setkal jsem s odporem a nechutí k danému cvičení. Otázky typu, k čemu jim to bude, že tohle nebudou potřebovat, že tohle se jim dělat nechce atd., tam zaznělo z úst děcek hned několikrát. Nejvíc úsměvný to bylo v případě jedné dívky, která k tomu měla největší odpor a přitom dotyčná chce jít na školu s ekonomickým zaměřením. Když jsem ji řekl, že na ekonomce je excel to hlavní, s čím tam pracují, tak stejně reagovala, že tohle nebude v životě potřebovat. No postupně jsem se s děckama dostal k jádru tohoto problému – byl to jejich vyučující, kterého měli od šestého až do osmého ročníku a který je zároveň jejich třídním učitelem. Chválí si ho, že to je super učitel. Super v tom slova smyslu, že po nich nic nechce. Jejich hodiny informatiky vlastně spočívali v tom, že jim řekl, ať si dělají, co chtějí. Takže za celé ty roky se nenaučili vůbec nic, a proto byl pro mě opravdu obtížný úkol po těch letech něco od nich vyžadovat ke splnění. Není to chyba těch žáků, ale chyba toho učitele. Můžu říct, že jsem byl pěkně naštvanej. Sám jsem si dal takovou práci, abych udělal tu hodinu pro děcka něčím zajímavým, co by je mohlo bavit a zaujmout a nakonec to dopadlo takhle, protože je předchozí učitel nic nenaučil. No vzhledem k tomu, že jsem pouze na praxi, tak to ani nemá cenu řešit, ale stát se něco podobného někde, kde bych působil na hlavní pracovní poměr, asi bych měl s dotyčným kantorem trošku problém. Druhý problém se týká zřejmě mojí oblíbenosti u žáků. Děcka si mě neustále chválí, chválí si mě i moji vedoucí učitelé a řada žáků, kde nepůsobím, za mnou neustále chodí, abych je taky vyučoval. Nejlíp ze všech předmětů a už napořád :D. Nevím, co se děje na jiných hodinách u jiných učitelů, když tam nejsem nebo tak. Nikdo mi doposud nedal jedinou výtku vůči čemukoliv. Nebo teda alespoň ne přímo. No a už se ke mně doneslo, jak někteří učitelé, se kterými jsem se ani nikdy nepotkal, mají problém s mým přístupem. Žáci si mě chválí, mají mě rádi, výuka je baví a já sám jsem pak o to radši. Je pravda, že nevím, jak sami žáci to prezentují mezi těmito kantory a pokud jim přímo říkají, jestli by nemohli učit, jako já, tak je mi jasný, že je to pak štve. Na druhou stranu ale mně hrozně vadí tenhle neosobní přístup, tyhle pomluvy za zády a štěbetání. Typickej znak ženských. Pak když se s nimi potkám na chodbě, tak to jsou samé úsměvy a radostné pozdravy, ale přitom za zády jednají úplně jinak. Něco takovýho vyloženě nesnáším, ale bohužel to je znak lidské „společnosti“ a obzvláště zde v ČR.
62	15	anglický jazyk	1	1	1	2	2	1	1	1	V tomto záznamu bych se chtěl věnovat situaci, která se odehrála na jednom z prvních náslechů v hodině němčiny, které jsem na škole absolvoval. Do hodiny jsem se tehdy nešel podívat se svou provázející vyučující, která náhle onemocněla, ale se suplem. Suplující paní učitelka byla taktéž němčinářka, která sama ještě studuje a na škole působí rok, pokud se nepletu. Vybavuji si, že paní učitelka zadala práci a v průběhu hodiny se s žáky snažila něco zopakovat z předešlých hodin podle pokynů nemocné němčinářky. Já chodil po třídě, pozoroval žáky a byl jim k dispozici, kdyby s něčím potřebovali pomoct. V paměti mi utkvěl především přístup a chování jedné skupinky žáků, potažmo potom jednoho člena téhle skupinky a moje reakce na něj: Dvěma klukům a dvěma za nimi sedícím slečnám byla němčina úplně volná a k aktivitám v hodině vykazovali značnou rezistenci. Pánové buďto nedělali nic a nebo byli otočeni čelem k holkám a věnovali se konverzaci, jistě ne na německé téma. Když s nimi učitelka interagovala a chtěla je k něčemu přimět, tak v jeden okamžik od kluků padl návrh: „Paní učitelko, budeme si tykat!?“ Když se potom učitelka snažila dostat jednoho z dvojice kluků před tabuli a on se vytáčel, tak už jsem to nevydržel a zvýšeným hlasem mu povídám: „Steh auf und geh zur Tafel.“ (Stoupni si a jdi k tabuli.) Nejdříve dělal, že nerozumí, potom nakonec šel. Na tabuli měl napsat tvary slovesa müssen; nenapsal ani první osobu, před tabulí udělal nějakou opičku, načež ho učitelka poslala sednout. Po zbytek hodiny mu němčina byla ukradená. V průběhu hodiny ve mně pomalu narůstala iritace, která kulminovala, když hoši nabídli suplující učitelce tykání. Dokážu pochopit, že někoho nebaví němčina a že když do hodiny přijde supl s praktikantem, tak to automaticky znamená zařadit neutrál, zvlášť když vám v hlavě bouchá puberta a za vámi sedí spolužačky, které jsou jistě mnohem atraktivnější než nějaké tvary způsobového slovesa. Nicméně, nedodržovat ani základní pravidla slušnosti, to mě dokáže pěkně vytočit. Zpětně mi dochází, že onen žák s největší pravděpodobností prostě „trollil“ a zkoušel, co vše si může k mladé učitelce dovolit. V momentě, kdy jsem ho rázně vyzval, ať jde k tabuli, jsem si uvědomil, že jsem prohrál. Já jsem dal průchod své naštvanosti, on se nic nenaučil a to, že mu někdo rozkazuje v němčině, ho jistě nedonutí změnit jeho laxní postoj k tomuto jazyku. Obecně, nařizování, přikazování a nátlak nevidím jako moc konstruktivní nástroj při výuce. Tato situace mne bezprostředně vedla k zamyšlení, které by se dalo shrnout asi takto: Je jisté, že jedním z našich nejdůležitějších úkolů, je žáky vnitřně motivovat k učení. Jak moc potom máme pobízet ty, kteří i přes naše snahy vykazují k učení opravdu velkou rezistenci? Máme se snažit je pobízet i za cenu toho, že budeme znepříjemňovat den sobě i jim nebo nad nimi můžeme zlomit pomyslnou hůl a raději se věnovat těm, kteří o látku zájem jeví? Vrátily se mi vzpomínky na hodiny fyziky na střední škole. Ve čtvrťáku nebo možná už i ve třeťáku se učitel fakticky věnoval jen těm, kteří opravdu dávali pozor. Bylo mu celkem jedno, co dělá zbytek třídy, on v hodině byl pro ty, kteří z fyziky budou maturovat. Možná je to jen můj generalizovaný pohled na minulost, jisté je, že tento pocit z hodin jsem si uchoval v paměti až do dnešních dní. Z učitelova pohledu to bylo pragmatické rozhodnutí – on s fyzikou neotravoval ty, kteří pro ni nehořeli, a oni na oplátku neotravovali jeho. Vskutku pragmatické řešení, nicméně něco mi na něm nesedí. Zdá se mi totiž takové … jak to jen vyjádřit … povrchní…
63	15	anglický jazyk	2	1	1	2	2	1	1	1	V tomto záznamu bych chtěl rozebrat jednu z hodin angličtiny, kterou jsem nedávno odučil. Nastínění situace: Bylo mi řečeno, že skupina, kterou budu učit, je nejslabší ze skupin, co se osmáků týče a že se na ni musí co možná nejnázorněji. V osmičkách se teď zrovna probírá téma oblečení a na mě připadlo dětem nějak podat větné konstrukce typu „it’s too (expencive)“ a „it’s not (big) enough“, které se logicky hodí k probíranému tématu. Samotný průběh hodiny: Žáky jsem nejdříve vytáhl z lavic a v zadní části třídy jsme se postavili do kruhu. Po zaznění mé věty: „Find someone who’s wearing (a checked shirt)“ měli buďto ukázat nebo se dotknout osoby, která danou věc měla na sobě. Tak jsem chtěl trochu aktivním způsobem zopakovat slovíčka z předešlých hodin. Poté jsem si na sebe navlékl pro tento účel předem vypůjčenou, mně směšně velkou koženkovou bundu, na které jsem se snažil žákům co nejreálněji demonstrovat dvě výše zmíněné konstrukce. Pak jsem místo sebe pro jistotu do bundy nechal utopit také provázející učitelku, aby vše bylo ještě názornější. Následoval poslech rozhovoru, jehož součástí samozřejmě byly ony konstrukce. Posléze si měli žáci ve trojicích rozhovor přečíst. Poté jsem na tabuli napsal obě konstrukce s tím, že žáci měli chodit k tabuli doplnit různá slova (ať už přímo z onoho článku nebo vlastní), která by se dala v daných větách použít. Cvičení ve workbooku jsme už nestihli, protože než se mi je podařilo vyburcovat, aby vůbec začali psát, tak zazvonilo. Poznatky z hodiny: Musím přiznat, že ač prý nejslabší z osmiček, s touto skupinou se mi zatím pracovalo nejlépe. Jsou sice pomalejší a člověku s mými (nulovými) zkušenostmi připadá, jako by za 45 minut nestihl skoro nic, nicméně většina maká a neremcá. Člověk si ale opravdu musí dávat pozor, jak zadává instrukce – pomalu, zřetelně, vše názorně ukázat, zkontrolovat, jestli pochopili, a popřípadě zopakovat v češtině. Po hodině mi provázející učitelka pověděla, že na děckách bylo vidět, že je minimálně úvodní aktivita bavila. Což potěší. Když měli žáci doplňovat slova na tabuli, tak se zapojila většina. Jen jedna slečna se vyloženě zdráhala. Netuším, jestli vůbec nevěděla, prostě se jí nechtělo zapojit, či se přede mnou styděla. Nutno dodat, že při téhle aktivitě mi děcka vyloženě udělaly radost. Samy totiž přišly na to, že některá slova (např. podstatná jména) se do oněch konstrukcí vůbec nehodí. V tom momentu jsem si pomyslel něco jako: „Ano, pane Bože, ano – to je přesně ono!“
64	15	anglický jazyk	3	1	1	2	2	1	1	1	Podle toho, co jsme rozebírali na předešlých seminářích, na velké množství z nás – budoucích pedagogů – padne strach, úzkost či prostě tréma, když máme poprvé stoupnout před třídu a učit. Je to naprosto pochopitelné a má maličkost není žádnou výjimkou. Nicméně: Jelikož už asi rok a půl pracuji v jednom muzeu jako průvodce, tak jsem se, co se vystupování před lidmi týče, trochu otrkal. Slovíčko „trochu“ je naprosto na místě, protože pro takového introverta, jako jsem já, bude vystupování před jakoukoli množinou lidí zvanou obecenstvo vždy více či méně energii odsávající záležitost. Každý den děkuji Bohu za zkušenosti z muzea, protože nebýt jich, tak by pro mě učitelská praxe v tomhle semestru znamenala doslova infarktové stavy. Takhle ji beru tak nějak více s nadhledem a s přístupem: „Hm… ok… v muzeu jsem zvládl mluvit dvě hodiny před lidmi z druhého konce světa – vystupovat 45 minut před nějakýma osmákama zvládnu snad taky…“ Trochu jiné to ovšem je, když vám do hodiny přijde hospitace. A ne jedna – dokonce dvě během jediného semestru! Nevím, čím si to mám vysvětlovat?! Snad možná tím, že nás mužů je na pedagogice jak šafránu? Teď vážně – abych si zas tak nefandil – vím, že hospitující jsou v našich hodinách od toho, aby nám dali konstruktivní zpětnou vazbu. Nicméně člověk se nezbaví dojmu, že je posuzován, což je pocit, který zrovna dvakrát v lásce nemám, takže během oněch hospitovaných hodin se mi sedací partie mého těla potila více než je obvyklé. Ale přežil jsem! Kdybych měl teď říci, co se mi na praxi zpětně zdálo nejtěžší, tak kromě efektivního zadávání úkolů a udržení si pozornosti dětí to určitě byla časová náročnost celé praxe – především potom plánování samotných hodin. Zažil jsem také, jak nevděčná může někdy profese učitele být: Frustrovalo mě například pozorovat, jak celkem vlažně se žáci chovají v hodině, nad jejíž přípravou strávil člověk třeba i 2 – 3 hodiny čistého času. Naopak když jsem měl jednou záchvat inspirace a aktivity do hodiny jsem naplánoval tak za 10 – 15 minut, tak se děcka chytly, spolupracovaly a troufnu si tvrdit, že to některé i bavilo. Co člověk nadělá. Ale zpět k časové náročnosti. Díky tomu, že mi praxe zabraly čtvrtky a pátky + jsem si musel připravovat hodiny + vedle toho běžela paralelně výuka na fakultě a do spousty předmětů bylo, a ještě bohužel je, nutné vypracovávat nespočet průběžných plnění, jsem se během semestru vůbec nezastavil. Člověk potom bere a vypracovává jednotlivé úkoly jak na běžícím páse a nemá vůbec čas o něčem přemýšlet do hloubky, natož si odpočinout. V časovém presu mu ten či onen úkol přijde naprosto zbytečný atd… Zkrátka: Tento semestr je pro mě opravdu náročný, a kdyby mi teď někdo do očí řekl, že studovat pedagogiku jde přece levou zadní, tak se po zkušenostech z tohoto podzimu neudržím a natvrdo se uchýlím k brachiálnímu násilí. Ano, tvrdých dat, která musí člověk uložit do útrob svého mozku, není zdaleka tolik, jako kdyby studoval na medicíně, ale to, že neustále musí žonglovat mezi desaterem činností, je vysilující. Už se nemůžu dočkat, až budu mít vysokou zdárně za sebou (a k tomu mi prosím dopomáhej Bůh) a budu se moct věnovat méně věcem, zato pořádně. (Jsem já to ale naivní!)
65	16	český jazyk	1	1	2	3	2	2	2	3	Před prvním náslechem v hodině, jsem byl velmi zvědavý na to, jaký styl vedení hodiny bude paní učitelka mít. Na začátku proběhla prezence a zápis do třídní knihy, tedy nic neobvyklého. Mě však zaujal způsob, jakým tuto rutinní činnost paní učitelka vykonala. Vše působilo tak nějak zajímavě a hlavně vtipně. Účelem však není žáky rozesmát nebo pobavit, ale naladit na pozitivní vlnu a vzbudit v nich celkově pozitivní očekávání vzhledem k tomu, co bude v hodině následovat. Kladně hodnotím to, že paní učitelka dokáže od žáků lehce získat dostatek zpětné vazby. Pokud tak žáci neučiní samovolně, chytře je k tomu navede, aniž by si vůbec všimli. Oni s ní však komunikují rádi a v hojné míře. Ne tak, aby hodinu narušovali, ale se zájmem se často hlásí, doplňují probíranou látku otázkami a celkově z nich je znát zájem. Často také se svými žáky paní učitelka navazuje dialog během výuky, zajímá se o to, jestli všemu rozumí. Před začátkem nového tématu obvykle vznese otázku týkající se látky, kterou bude probírat. S obsahem příští hodiny byli žáci seznámeni již minule a nyní se mnoho z nich hlásí, aby zodpověděli položenou otázku. Není to nic těžkého a hodnotím tento prvek velmi pozitivně. Je vidět, že se na nové téma v podání paní učitelky žáci vážně těší. Tedy aspoň většina z nich. Žáci chodí přiměřeně k tabuli, někdy kvůli zkoušení, ale často v rámci aktivit v hodině. Během mého náslechu např. paní učitelka s dětmi probírala znělé a neznělé souhlásky. Často je někdo, většinou dobrovolník vyvolán k tabuli za účelem procvičování. Je při tom kontrolován, je mu poskytnuta podpora a dobré rady. Cením hlavně přítomnost návodných otázek. Někdy z tohoto opakování nakonec vznikne zkoušení, takže žák vlastně ani nevěděl, že je zkoušen a vše probíhá velmi uvolněně. Dostane jedničku do žákovské, i když s tím vůbec nepočítal. Špatná známka by se v tomto případě nepočítala. Paní učitelka často využívá příklady, něco napíše na tabuli a pak to společně s žáky rozebírá. Žáky často chválí za drobnosti, pokud se jim to povede. Dbá na časovou kontinuitu týdne, v tom smyslu, že např. upozorní, co se bude dít na nadcházející hodině nebo z čeho a kdy se bude psát písemka. Když se nějaký žák ozval s dotazem, vysvětlila mu to tak, aby daný problém pochopil sám, aniž by mu to ona řekla celé sama. Je vidět, že i v rámci hodiny dokáže s žáky jednat dostatečně individuálně a vycítit jejich specifické potřeby.
67	16	český jazyk	3	1	2	3	2	2	2	3	Po mnoha hodinách náslechů jsem se konečně odhodlal k tomu naplno a sám učit. Domluvil jsem se tedy s paní učitelkou na tom, který den, kterou třídu a také na obsahu učiva. Přípravu jsem si nachystal předem doma a poslal mailem paní učitelce, aby měla trochu představu, jakým směrem se moje výuka bude ubírat. Byl jsem jí vděčný, že na hodinu nešla se mnou, ale zůstala v kabinetě, kde si dělala nějakou práci. Přece jen poprvé sám učit bylo dost náročné, v tom smyslu, abych nebyl moc nervózní. A paní učitelka sedící vzadu ve třídě by tomu moc nepřidala. První hodina byla mluvnice v sedmé třídě, která ten den naneštěstí byla spojená s ještě další třídou. Dětí tam bylo jako psů, ale nějak jsem to zvládl. Nakonec lépe než jsem původně čekal. Chuť jsem si vylepšil další hodinu v šesté třídě. Tam je dětí sice hodně, ale celkově jsou oproti žákům sedmé třídy o poznání chytřejší a lépe se s nimi spolupracuje. Od té doby jsem již učil vícekrát, primárně v šestém a sedmém ročníku. Český jazyk, ale někdy i výtvarnou výchovu nebo pracovní činnosti. Vymýšlím pro děti různé pracovní listy a snažím se češtinu vyučovat zábavnou interaktivní formou. Většinu z nich to myslím zajímá a baví. Setkal jsem se dokonce s jednou pro mě velmi zajímavou skutečností. Ve třídě je pár žáků (asi dva nebo tři), kteří často vyrušují a musí být napomínáni, zejména jeden z nich. Bylo to tak někdy i na hodinách s paní učitelkou, když jsem byl přítomen na náslechu. Paní učitelka bez problému nastolila pořádek. Když jsem něco psal na tabuli v mojí hodině, tito žáci začali rušit. Než jsem se však stihl otočit, osočil se na ně zbytek třídy a umravnil je. Prvně jsem to vnímal trochu jako vlastní selhání, v tom smyslu, že jsem je měl umravnit spíše já sám. Ale než jsem se k tomu dostal, udělal to kolektiv. S odstupem času jsem však na tuto událost změnil názor. Začalo to na mě působit tak, že ostatní žáky moje výuka zajímá, proto se obořili na spolužáka, který začal lidově řečeno dělat trochu bordel. Výuka mě velmi baví, zajímám se o svoji školu i nad rámec praxe. Domluvil jsem se např. s paní učitelkou na výpomoci s jarním jarmarkem a dílnami pro děti, které škola každým rokem pořádá. Budu tam mít nějaké zajímavé lego atrakce.
69	16	český jazyk	5	1	2	3	2	2	2	3	Jen jedna třída na škole pracovala dobře, ale tu jsem moc neučil, protože to byla třída devátá a tam se připravovali na přijímací zkoušky. Nicméně ze dvou hodin tam jsem měl docela pozitivní dojem. Jinak osmá a sedmá třída, katastrofa. Nikomu bych nedoporučil, aby šel tyto žáky s chutí učit. Dokonce jsem byl z učení na té škole místy až zoufalý. Kdybych předtím neučil nikde jinde a byla toto moje první zkušenost s výukou, asi bych přehodnotil svoji motivaci k tomu být učitelem a šel radši dělat něco jiného, třeba pracovat někam do kanceláře. Z toho ale neviním paní učitelku, ta byla milá. Je to asi v těch dětech, v kolektivu. Jsem prostě zvyklý asi na trochu jinou mentalitu žáků tady od nás. Jinde jsem s dětmi mohl i přátelsky diskutovat, mimo výuku se nějak seznámit, probrat volný čas a další věci. Mnohé žáky zajímalo i něco o mně, odkud třeba jsem, jaké mám záliby. Ale v Brně mně přišlo, že ze mě mají spíše srandu a nulový respekt. Naopak si byli dobře vědomi toho, že jsem tam jen na praxi a nic jim vlastně nemůžu. Byla to pro mě odstrašující zkušenost. Také mně vadilo to, že paní učitelka chtěla být přítomná na všech hodinách. Byl jsem doposud zvyklý spíše na to, že se učitel podívá na jedné nebo dvou hodinách, jestli jsem schopen normálně učit, což myslím, že jsem, a pak mně poskytne trochu volnější prostor jen s žáky. Na druhou stranu tady by to asi ničemu nepomohlo, spíš by žáci začali dost možná i skákat z oken, kdybych tam byl s nimi jenom já. V druhé půlce praxe jsem se trochu potýkal se zdravotními problémy, tak se mně nepodařilo splnit zcela všechny hodiny. Nicméně podepsaný přehled, toho co jsem učil, s razítkem od školy jsem odevzdal, tak doufám, že to nevadí. Ještě se budu muset domluvit na příští semestr kvůli hospitaci. Chtěl se na začátku ve škole trochu více rozkoukat, než si to domluvím, ale nakonec jsem se k tomu nějak nedostal. Podmínky výuky byly těžké. Tak mě hospitace z fakulty bude čekat v příštím semestru, dám si na to pozor. Beru to tak, že mě ta špatná zkušenost snad jenom posílí, a teď si budu o poznání více vážit toho, když jsou děti ve škole tak skvělé, jako jsem zažíval předtím.
70	17	anglický jazyk	1	1	1	2	2	-1	1	1	Tak mám za sebou první dva týdny praxe na své bývalé základce a nemůžu jinak než porovnávat. Nemyslím tím jen to, že kabinety jsou jinde nebo že žáci mají vlastní skříňky, ale hlavně výuku a žáky jako takové. Otázka, která mě poslední dva týdny provází: To jsme byli taky tak blbí? Sama se za tu otázku hrozně stydím, protože si připadám, jako bych na ty žáky shlížela z nějakýho „znalostního“ piedestalu, ale nemůžu si pomoct. Zároveň ale vím, že to není chyba těch dětí, ale hlavně systému a rodičů. Říká se, že „děcka jsou rok od roku hloupější“, a po dvou týdnech na škole musím říct, že je to pravda. Bavili jsme se o tom dokonce v kabinetě a vnímají to tam tak všichni učitelé. Hlavním problémem jsou veškeré dys-specifické poruchy a jejich dopad na studenta. Tím nechci zlehčovat problémy dotčených žáků, ale místo toho, aby více pracovali a trénovali, dostanou papír, že se plno věcí nemusí učit (např. v AJ se stačí naučit psát slova, jak se čtou). Jak je možný, že teď trpí nějakou SP každý druhý žák? Jaktože za nás nikdo žádné úlevy neměl? Pochybuju, že z mých x spolužáků za ta léta ani jeden nějakou SP netrpěl, ale místo toho, aby se oháněli tím, co nemusí, dřeli jako mezci, aby tu dobrou známku dostali. V dnešní době si děcka nemusí přepisovat slovíčka – dostanou je vytisklá na papírku a musí si je jenom nalepit do sešitu, což je občas taky nadlidský úkol. V páté třídě neumí pořádně držet pero – toho bych si sama nevšimla, upozornila mě na to provázející učitelka. Od čeho máme první stupeň? Od čeho máme školky? Proč jsou najednou ve školkách, které dřív soustavně připravovaly předškoláky na první stupeň, věkově smíšené skupiny, které chtě nechtě ukrajují čas z této předškolní přípravy? Ta změna žáků je ale jenom odrazem něčeho jiného, asi hlavně přístupu rodičů, kteří nemají čas nebo se prostě nechtějí se svými dětmi připravovat, což vidím i ve svém nejbližším okolí, děcko je důležitý akorát něčím zabavit, hlavně, ať neotravuje. Dělat společně úkoly a pomáhat ve studiu je už asi hudba dob minulých. Zároveň musím říct, že ty dva týdny byly strašnej střet s realitou. Věci, co se učíme ve škole („co učit“, „jak učit“), z mého pohledu prostě neodpovídají našemu studijnímu zaměření – přijde mi, že bychom měli spíš moct učit na středních školách, a ne na základkách. Zřejmě jsem zmlsaná z Bc. studia Lektorství, kde byl důraz hlavně na ten jazyk a na „pokročilejší“ žáky. Ve skutečnosti mi ale nepřijde rozdíl mezi prvním a druhým stupněm tak velký, mám tak z té praxe docela silný pocit, jako bychom zahazovali náš angličtinářský a učitelský potenciál. Zatím to teda vypadá tak, že na základce asi nezakotvím, a pokud vůbec budu učit, zaměřím se spíš na jazykovky, kde si budu moct hodiny lépe přizpůsobit jak žákům, tak sobě.
71	17	anglický jazyk	2	1	1	2	2	-1	1	1	Za poslední dva týdny se toho u mě strašně moc změnilo. Můj počáteční šok vystřídalo postupné navyknutí na to, jak to ve škole funguje, a přestala jsem se „bát“ učit. No, jak koho. Co se týče jedné skupiny osmáků, tak mi přijde, že jejich hodiny „mám v malíku“, hrozně příjemně se mi tam učí a dokážu s nimi dobře pracovat, protože jejich angličtina je už na poměrně dobré komunikativní úrovni a cítím, co si v hodině můžu a nemůžu dovolit říct. Kdy jsem se ale vážně zpotila bylo při výuce třeťáčků. Mým úkolem bylo naučit je čísla 11 a 12, s radostí jsem při úvodní aktivitě zjistila, že je už skoro všichni umí, sen každého učitele :) Během přípravy na hodinu jsem jim připravila dva pracovní listy, v jednom měli spojovat čísla s tím, jak se ta čísla píšou slovy, ale ten mi přišel moc jednoduchý, tak jsem vytvořila ještě jeden, který jsem nakonec v hodině použila. Jak byl ten první jednoduchý, tak u toho druhého skoro nikdo nechápal, co mají vlastně dělat. Vysvětlila jsem jim to sice v angličtině i následně v češtině, ale už tehdy se někdo ozval, že to nechápe, namalovala jsem jim tedy „postup“ na tabuli, ale stejně jsem pak běhala od jednoho k druhému a individuálně jim ukazovala, jak na to. Byla to ode mě hrozná začátečnická chyba, zaprvé jsem vůbec neodhadla, co v tomto věku zvládnou, zadruhé jsem se měla zkusit zeptat jednoho z nich, jestli to chápe a mohl by to vysvětlit. Nakonec všichni dokázali s listem pracovat, ale až po jednotlivém vysvětlení v češtině, navíc zabral plno času a téměř všichni skončili na úplném začátku. Další věc, kterou jsem absolutně neodhadla, byl čas, který je potřeba k nalepení do sešitu a zápisu DÚ. Vyhradila jsem si pět minut na konci hodiny, nakonec jsme přetahovali 10 minut a připravila jsem tak o přestávku jak děcka, tak svou provázející učitelku. Děti ale byly strašně zlatý, prosily mě, jestli bych je ještě někdy neučila, takže totální katastrofa to byla zřejmě asi jen u mě v hlavě. Pro příště si raději připravím víc jednodušších aktivit než jednu složitou, a pořádně se ubezpečím, že všichni chápou zadání. Z čeho mám obrovský strach v následujícím týdnu je výuka v páté třídě. Jedná se asi o „nejhorší“ skupinu, kterou má provázející učitelka učí, pravidelně se tam minimálně polovina dětí omlouvá, že jim něco chybí (často celá angličtina), neučí se, dostávají špatné známky, v hodině nedávají pozor, baví se a kázeň je tam na velmi špatné úrovni. Bude to pro mě obrovská výzva, s pozicí „vychovatele“ ještě nejsem úplně sžitá a zatím jsem nemusela studenty nějak výrazně usměrňovat. Bojím se toho, jak na mě budou reagovat, jestli se jako některé třídy budou přede mnou jako cizím elementem snažit víc, nebo se rozhodnou naplno otestovat, kam až můžou zajít. Třeba se mi je ale podaří získat nějakou nezvyklou aktivitou.
72	17	anglický jazyk	3	1	1	2	2	-1	1	1	Když jsem v říjnu nastupovala na praxi, měla jsem hrozný strach. Strach z toho, že se úplně znemožním, třeba před provázející učitelkou, která bude volat na univerzitu, co jim to tam poslali za nemehlo. Nebo před žáky, co si budou ťukat na čelo a říkat si, o co se tam ta cizí paní jako snaží. Měla jsem strach, že mě opustí poslední špetka kreativity, že zůstanu stát před třídou jako Alenka v říši divů a skončím držíc se zuby nehty učebnice, abych v hodině dokázala vůbec něco udělat. Že budu tak hrozná, že po mně začnou lítat svačiny a já s brekem uteču na prvostupňový pidizáchody. A proč vlastně? Proč je tak těžké si uvědomit, že tahle mince má dvě strany? Že nejdeme do školy na vlastní lynčování, ale že náš pobyt ve škole je novou situací pro všechny, i pro samotné žáky? Minule jsem psala, jak se hrozně bojím výuky splašených páťáků. Šla jsem tam s těmi nejhoršími scénáři – živě jsem si představovala, jak se třída změní v totální chaos a zdivočelé šelmy tam budou trhat sešity a skákat z oken. Nic takového se nestalo. Vlastně naopak, byli mnohem hodnější a spolupracovali víc než s vlastní učitelkou. Vycházela jsem ze třídy šokovaná, nejen, že to všichni přežili ve zdraví, ale že se to vlastně povedlo. Dosáhla jsem pomyslné laťky úspěchu, o které jsem si nemyslela, že jí dosáhnu. Ale když se nad tím zamyslím, tak to přeci dává smysl! Děti nejsou piraně, co se hned vrhnou na novou kořist a neskončí, dokud z ní nezůstane jen kostra. I pro ně je to nová situace, jsou zvědaví, co se bude dít, mají potřebu se ukázat v dobrém světle, stejně jako my chceme na ostatní udělat ten nejlepší první dojem. Tím samozřejmě nechci říct, že veškerý můj strach zmizel a stalo se ze mě ztělesnění klidu a pohody, protože vždycky se může něco pokazit a existují i žáci, co se naopak pokusí vyzkoušet ty nejzazší limity. Dostala jsem se však do jakéhosi stavu smíření a pocitu, že je to „jen“ 45 minut, které přece nějak musíme přežít – a co víc, že si je vlastně můžeme i užít. Není totiž vše tak černé, jak se zdá. Myslela jsem si, jak se mi má poslední hodina u třeťáků nepovedla, a byla jsem na vážkách, jestli budu mít odvahu se před ně znovu postavit. Při vstupu do třídy mě však čekalo něco, co jsem rozhodně nečekala – ti malí špuntíci začali jásat, že je budu zase učit já, a učitelka mi řekla, že se na mě hrozně těšili a že se před druhou skupinkou pořád vytahují, že mají učitelky rovnou dvě. A co mě dostalo ze všeho nejvíc – po hodině za mnou jedna holčička přišla a objala mě! Takže to se mnou asi nebude tak hrozné, a teď se těším na učení mnohem víc než předtím. Vlastně mi přijde skoro líto, že praxe bude končit, protože se bojím, že si od učení odvyknu a budu se svým strachem zase na začátku. Nebo je snad učení jako jízda na kole a nezapomíná se? :)
73	17	anglický jazyk	4	1	1	2	2	-1	1	1	Vzpomínám si, jak jsem do posledního reflektivního deníku psala o svém strachu, že do další praxe vše zapomenu – jak se připravit na hodinu, jak se s žáky bavit, jak učit. Nakonec jsem ani neměla šanci zapomenout, protože jsem kývla na nabídku dočasně převzít výuku za svou provázející učitelku, která šla na operaci. Říkám si, že to pro mě bude skvělá příležitost si učitelství zažít naostro – přeci jenom docházet do školy párkrát za semestr si „vyzkoušet“, co že bychom to měli v budoucnu vlastně dělat, nám neřekne moc o tom, jak to doopravdy chodí. A že to teda je velký rozdíl! Včera jsem zjistila, že to byl teprve třetí den, co jsem tam byla. Mám pocit, že už jsem tam minimálně měsíc a že jsem za leden stihla prožít už celý svůj život. Hrozně mě to baví, to jo, jen je to strašně časově náročný. Sice dojdu domů třeba v jednu, ale do půlnoci sedím u počítače a vymýšlím aktivity, a kromě přípravy nemám čas na nic a na nikoho. Zatím tímhle způsobem funguju týden, ale nevím, jak dlouho to budu ještě zvládat. Ze školy jsem si totiž odnesla pocit, že učebnice je zlo a pracují s ní jen špatní učitelé, takže vymýšlím všechno možné, jen abych se k ní nemusela uchýlit. Do poloviny ledna mám ale výhodu v tom, že mým úkolem je hlavně opakovat na pololetky, tudíž nového učiva je minimum a učebnice není potřeba. Myslím ale, že bych se toho „strachu“ z učebnice měla zbavit a dát jí šanci. Rozhodně však nechci skončit tak, že celou hodinu postavím na ní. Spíš se budu řídit tím, co mají zrovna probírat, podívám se, jestli jsou tam nějaké zajímavé aktivity, a zkusím případně domyslet, co dalšího by se dalo na to téma v hodinách dělat. Co se dětí týče, tak zatím byli všichni zlatí, až na osmáky, u kterých jsem ale čekala, že to zřejmě nepůjde tak, jak si maluju. Neříkám ale, že je to jejich chyba, to já v tom plavu, protože nevím, jak s nimi pracovat. Ve třídě je jich 20 a když mluvím k jednomu, tak zbylých 19 mě neposlouchá. Budu je asi muset rozdělovat do menších skupinek a dát každé něco jiného na práci, nebo přijít prostě na jiný způsob, jak s nimi pracovat. Nevyhovuje mi navíc ani jejich třída, kde jsou lavice klasicky v řadách, ale než bychom je přeskládali do Učka a pak nazpět, to bychom v té hodině nestihli udělat nic jiného. Navíc mě docela limituje, že je neznám všechny jménem, protože když už chci někoho oslovit nebo vyvolat, tak se pídím po jméně na jmenovce. Do začátku jsem si tedy dala úkol se naučit jména všech svých studentů. Mám dohromady pět tříd a zatím si s obtížemi pamatuju jednu. Naštěstí mají ty cedulky, snažím se je ale používat čím dál tím míň, abych na ně nespoléhala moc. Myslím, že až si je všechny zapamatuju, bude to učení zase o něco příjemnější, protože si nebudu připadat a nebudu působit takovým „cizím“ dojmem. Zatím ale teda musím říct, že mě to baví hodně, jen budu muset přijít na způsob, jak se z té přípravy úplně nezbláznit. Taky doufám, že celá má výuka nedopadne nějak katastrofálně a neukáže se, že jsem absolutně pro školu nepoužitelná.
74	17	anglický jazyk	5	1	1	2	2	-1	1	1	Tento týden jsem skončila svůj několikaměsíční pobyt ve škole. Myslím, že mi bude ještě pár dní trvat, než si na to zvyknu, protože za tu dobu se učení stalo obrovskou součástí mého života. Mám z toho hodně smíšené pocity – na jednu stranu jsem ráda, že je konec, protože už toho na mě bylo strašně moc, snažila jsem se žonglovat, co šlo, ale nakonec jsem všechno dělala napůl a do toho byla unavená a naštvaná. Na druhou stranu jsem si na děcka strašně zvykla, zvlášť na ty starší, se kterými se mi podařilo navázat super vztah, a myslím, že jsme si ty hodiny užívali (téměř) všichni. Nejsem si jistá, čím to bylo, ale zřejmě měl vliv ten menší věkový rozdíl a možnost se víc kreativně vyřádit na různých aktivitách, každopádně mě hodně potěšilo, když mi poslední hodinu řekli, že jsem byla super a že jim budu chybět, protože jsem si to stejné myslela o nich. Letošní praxe mi toho dala strašně moc. Zaprvé jsem si vyzkoušela, jaké to je fungovat jako opravdový učitel s opravdovými žáky, dlouhodobě si pro ně připravovat učivo, vysvětlit a pomoct jim pochopit látku, procvičovat, testovat a zařadit ji aktivně do výuky, aby viděli, že to, co se učíme, má smysl a v angličtině se opravdu používá. Kromě toho mi to dalo možnost zjistit, co mě na učení baví, a jestli se vůbec profesně vydávám správným směrem. Odpověď na první otázku mě samotnou hodně překvapila, protože mě učení baví mnohem víc, než jsem původně čekala. Nikdy bych neřekla, kolik času budu schopná strávit nad přípravou materiálů a jak ráda budu vymýšlet nové a nové cesty, jak v hodinách pracovat. Ale i když mě ta práce hodně bavila, nejsem stoprocentně přesvědčená, že bych ji dokázala dělat dlouhodobě. Co mě odrazuje je hlavně ta obrovská psychická i fyzická náročnost – přípravu jsem každý dělala pozdě do noci a vstávala extrémně brzo, takže jsem byla permanentně vyčerpaná. Plno lidí mi říká, že to takto chodí jen na začátku, že pak už má učitel věci nachystané z dřívějška a příprava nezabírá tolik času. Ale není to na druhou stranu škoda? Že si jednou nachystá aktivitu a pak ji používá několik let pro všechny třídy? Že stráví většinu profesního života učením těch samých věcí stejným způsobem? Často i podle jedné a té samé učebnice? Tuto časovou náročnost zatím vidím jako tu největší nevýhodu, protože si učitel „tahá“ všude práci s sebou, neodchází ve tři hodiny s tím, že do dalšího dne má padla, ale práce mu vlastně nikdy nekončí. Mně se o ní dokonce skoro každý večer i zdá a asi ještě chvíli bude. Poslední věcí, kterou si uvědomuji čím dál tím víc, je to, že tíhnu ke starším žákům, možná středoškolákům nebo i výš. Malé děti jsou fajn, v hodinách jsou velmi aktivní a učení je baví, ale u starších si toho můžu dovolit víc, a hlavně bych se mohla zaměřit kromě jazyka i na historii a literaturu, které mi celou dobu hrozně chyběly, protože na ně na základních školách nezbývá prakticky žádný čas. Čas je totiž, jak jsem zjistila, nedostatkovým zbožím – 45 minut je naprosto nedostačující pro jazyky, pokud se má v hodině něco udělat. Pro děcka by bylo asi těžké udržet při dvouhodinovce pozornost, ale s přestávkami by se daly vymyslet nějaké propracovanější projekty, procvičování konverzace a další aktivity. Mým jakýmsi závěrem celé mé dosavadní praxe je to, že bych si hrozně ráda vyzkoušela učit na střední škole. Pokud ta práce bude stejně nebo ještě víc náročná, než jsem zatím měla šanci poznat, zřejmě si ještě budu muset rozmyslet, jestli na učitelskou dráhu nastoupit. Na druhou stranu by byla škoda přijít o plno výborných zážitků a zkušeností, o kterých vím, že je nikde jinde nezískám.
75	18	český jazyk	1	1	1	1	1	1	1	1	dva týdny, dvě učitelky… Ad 1, učitelka aspirující na vyhoření (učím čtyři roky a asi skončím; baví mě učit, ale fakt mě nebaví pořád řešit kázeň a nutit děcka, aby si psaly); ad 2, po cca třítýdenní neschopence rozdíl pondělí a pátek (naprosté nadšení vs. realita; ale furt dobrá učitelka). postřehy: kdybych na to někdy zapomněla: šesťáci dokážou produkovat ironii K: systém pomoci (při samostatné práci s textem) -- kdo potřebuje, napíše se na tabuli, když k němu jde, tak jméno škrtne; kdo má hotovo, pomáhá taky práce ve dvojicích, co si myslíte, jak by to mělo pokračovat, co byste vy vynalezli atp. --> zdůrazňování, že není špatná odpověď (podpora kreativity) při literatuře nechává někdy děcka dočíst si text samy, aby na něm pak pracovaly to, že se dítě při hodině hlásí a zná správné odpovědi ještě neznamená, že bude mít správně písemku (Franta) otázky: je lepší, když děcka, co jsou rychlejší při hodině spí, nebo když kecají? jak motivovat problematickou třídu? (Krom známek, i když ty občas fungují i tam, kde bych to nečekala, viz Končaničtí osmáci.) Zajímavý je, že K s tím měla míň problémů než I. při písemce není od věci kontrolovat, že děcka vyplnily všechno, co maj... jak moc detailně má smysl učit věci typu rozvrstvení národního jazyka? (cf. Tajný učitel a pravěk) (Dobře, stačilo vygooglit si RVP, což mě ale vede k tomu, proč proboha nutíme děti číst SSČ? [Jo, novější nemáme a ASSČ není o moc lepší.] A proč jim ho strkáme do pacek už v šesté třídě? [Říct jim o ňom dává smysl, ale spíš bych jim natloukla do hlavy, ať používaj IJP, kde je SSČ taky… protože když napíšou nelíbylo, na co jim je znalost slova lexikum...]) křičení na děti? Hodí se, když dělají moc velký bugr, pozor ale na hranici. Stojím si za tím, že při počtu vyšším než dvě tři hodiny nejsou náslechy (pokud učitel nepoužívá metody, co neznám), přínosné; jsem-li aspoň minimálně zapojena (např. pomoc žákům), je to lepší, učitele zvládnu sledovat taky a neumřu přitom nudou... (proto)tandem ftw. Evidentně mám štěstí na učitelky, obě dvě byly naprosto v pohodě, když jsem se při hodině projevila. I když jsem (i když nejdřív jen živou gestikulací) upozornila učitelku na chybu, byla ráda a nebrala to jako kritiku. (To be fair, zatím to asi nikdy nikomu nevadilo, když jsem ho opravovala, ale pravdou jeť, že v Daruvaru jsem měla pozici rodilé mluvčí…) Děcka mají občas tendenci chodit za učitelema. To je dobře (důvěra a whatnot), ale je důležitý nebýt zlá na ty, který chodí furt a jsou až otravný (Kuba). (Vysvětlení, že se jim nemůžu věnovat každou přestávku.) Důraz na opakování. Nezapomínat na to. (Vědecké poznatky -- testy; viz learning how to learn.) Čím dýl nad tím přemýšlím, tím pevněji jsem přesvědčená o tom, že můžu být učitel, ale chybí mi dost k tomu, abych byla dobrý učitel (důraz na vlastní práci žáků; pořádná zásoba metod).
76	18	český jazyk	2	1	1	1	1	1	1	1	většinu času trávím s šesťáky; konečně jsem se dostala k učení, zatím jen áčko -- jsou převážně neškodní (tiší, poslouchají, část z nich se i hlásí) z náslechů: nosit s sebou nůžky a lepidlo, bo děti zapomínaj - zkoušení během výkladu (losování z obálky do obálky) -- opakování i nucení vymyslet novou informaci zkoušení podle třicetistěnky (? naprogramovat si vlastní a jednoduchý generátor náhodných čísel v daném rozsahu) - 2 obálky -- v jedné všechna jména, do druhé vylosovat dva lidi (v menší skupině lze zařídit tak, že děcka neví, kdo je zkoušený, takže se snaží všichni) - někdo - chtěl - ale - a tak - nakonec -- výtah rychle a stručně (á 5 vět); uplatněno na domácí (libovolnou četbu) - to, že dostanou děti jednoznačný a jednoduchý zadání, neznamená, že pár z nich nepřinese místo pěti vět sedm stran… (musí opravit, ale bez postihu) -práce ve dvojicích před dotazy do třídy - návštěva v 9.B, studentka; chaos, vzájemné okřikování, ironie jede (má smysl okřiknout děcka, pokud jsou okřikována tak, že stejně nesklapnou?) výuka - 6.A pověst (celá hodina), legenda (kvazitandem, nejdřív KZ řešila písemky, pak uvedla do tématu a pak jsem měla svých 20 minut slávy) - jaký materiál probohy na ty praxe chodí, když je ze mne KZ nadšená? Nedělá mi problém propojit aspoň okrajově svoji výuku s angličtinou nebo mluvnicí, mezipředmětový vazby fte. V čem mám ale solidní rezervy, je posun od frontální výuky. Víc, než jenom ptát se žáků. Otázka motivace. Já jsem děcka vlastně nijak nemotivovala. Prostě dělaly, co měly, protože jsou tak naučený. Mám v tomhle směru asi výhodu relativně širokého rozhledu, že dokážu sypat z rukávu náhodné relevantní informace, takže mám šanci zaujmout, ale do budoucna by to možná chtělo víc se nad tím zamyslet. Otázka zapojení všech dětí. Jak učit ve třídě, kterou pořádně neznám, abych zapojila i ty méně aktivní, co to potřebujou, zároveň příliš netraumatizovala ty, který se hodně bojí mluvit před lidma (a zároveň z nich dostala nějakou odpověď) a ještě pracovala s těma, co mi umřou nudou, když je nebudu vyvolávat? Nějaký ostrůvky aktivity si pamatuju, takže posunout práci aspoň občas do skupin a doufat, že to fakt poberou všichni. (O kolik líp by se učilo v delších blocích a menších skupinách. Ach ouvej. Až budu velká, chci propojovat předměty. KZ to u češtiny (literatury) a dějepisu aspoň trochu funguje. A s jazykem se dá propojit cokoliv, stačí chtít.)
77	18	český jazyk	3	1	1	1	1	1	1	1	Maminka asi měla pravdu, když mi tvrdila, že mám pedagogický talent. Když jsme se loučily, vyjádřila KZ (která je dle mého zcela neskromného názoru poměrně silně kompetentní učitelka) přání, abych se opravdu věnovala učitelství (a poradila mi, abych si našla bohatého ženicha…). Poslední dva týdny se odehrála většina hodin češtiny šestých tříd pod mým vedením. Mám sem tam ještě nějakou rezervu (třeba co se týče kapacity pamatovat si hejna dětí), ale v zásadě se nehodnotím špatně. Rozhodně je dobře, že jsem chodila na náslechy na dějepis, protože se mi s ním pak mnohem snáz propojovala literatura. A tu jsem učila převážně. Z mluvnice jsem vlastně moc neřešila, hlavní výjimkou byl slovní přízvuk / větná melodie. Musím počítat s tím, že jak nechám děcka samostatně přemýšlet, bude jim všechno trvat mnohem dýl, takže na to, co by se dalo stihnout za jednu vyučovací hodinu, potřebuju dvě. Jinak jsem na sebe dost hrdá, že se mi podařilo udělat „interaktivní“ hodinu na mluvnici. (Už jen proto, že je z vědeckého hlediska asi milionkrát zajímavější.) Co se týče poznatků z náslechů, nemohu než konstatovat, že jít na praxi ke KZ bylo jedno z mých nejlepších náhodných rozhodnutí. Jednak má dar učit, jednak dost přirozeně používá spoustu metod. Takže jsem si krom pozorování toho, jak zvládá děti, odnesla i pár dalších poznatků. Z dalších náhodných konstatování: že jsou v áčku děti klidnější nemusí být nutně výhra. Protože pak jsou tiší, i když se jich na něco ptám. V béčku -- i když jsem tam učila míň -- bylo o dost snazší vytáhnout z děcek reakce. (Zajímavé je i to, že v béčku neprotestovali, když jsem jim začla látku propojovat s angličtinou. V áčku prskali.) Z náslechů u deváťáků, i když občas lehce připomínali divou zvěř, byli pořád nepoměrně poklidnější, než osmáci z Končanic. Podezřívala bych syndrom posledního ročníku, nebýt toho, že daruvarští osmáci byli zlatíčka. Otázkou je, co by tropili, kdybych u nich učila já, jestli bych je dokázala zaujmout (nebo aspoň zpočátku svým zjevem šokovat natolik, aby vypadali, že dělají, co mají). Sečteno a podtrženo, učit mě baví a celkem mi to jde. Ale jestli se tím někdy budu živit, si ještě dobře rozmyslím. (A to nejen proto, že pokulhávám v lovu solventních nápadníků.)
78	18	český jazyk	4	1	1	1	1	1	1	1	Je všeobecně uznávanou pravdou, že jdu-li na praxi, je jedno, jestli se k provázejícímu učiteli hlásím naprosto náhodně, nebo jestli se záměrně snažím dostat se ke konktétní osobě, vždycky skončím u třídní šestého ročníku. Toliko k snadné diverzifikaci náslechů. Aby ale realita nebyla tak nudná, šla jsem hospitovat i k druhé češtinářce a na několik hodin angličtiny. První týden praxí (de facto, ne de iure) na Husovce probíhal English Week , takže češtiny zejména v osmém ročníku, který taky učí moje provázející učitelka (dál PU), bylo pomáhu (tj. žádná). Na druhou stranu jsem měla příležitost navštívit několik hodin angličtiny, a to i takovou, která probíhala s rodilým mluvčím, a to bez zprostředkovacího jazyka (7. ročník). Že tuhle hodinu vedl můj romantický protějšek ukazuje, že mám přesvědčovací schopnosti nutné k práci s lidmi, jelikož řečený mne na náslechu mít původně nechtěl až kategoricky odmítal. Než postoupím dál a k tomu, jak a co jsem učila, poznámka k mým návštěvám na hodině angličtiny. Vzhledem k tomu, že nestuduju klasickou češtinu, alébrž OMJ, považuji za poměrně podstatné být obeznámena s akvizicí cizího jazyka u žáků. Na to je náslech na hodině angličtiny, kde vyučující komunikuje téměř výhradně v angličtině, dobrým materiálem. Navíc výuka jazyka je výuka jazyka, nehledě na to, co je to za jazyk a řada metod je uplatnitelná jak ve výuce cizího, tak mateřského jazyka (a vice versa). Učit šesťáky je fajn. Jsou převážně neškodní a pokud si člověk pohlídá, aby se hlásili, není s nimi prakticky žádný problém. Dělají, co mají, a pokud ne, tak mě ignorují potichu a neostentativně. Jestli jsem se od své PU něco naučila, tak neustále vartovat mezi žáky a kontrolovat, jestli pracují, jak mají a jestli je jim jasné, co mají dělat. I když jsem to jako žák upřímně nenáviděla (zejména během písemek), v pozici učitele chápu, že má tato kontrola samé přínosy. Jelikož první část praxe jsem trávila spíš náslechy, několik poznámek a inspirací. Na začátku každé hodiny se PU ptá žáků na aktivity/projekty, které probíhaly v době před její výukou, díky čemuž jednak získává informace o aktuální náladě ve třídě, ale zároveň učí své žáky vyjadřovat se k věci. (Způsobem, jakým otázku pokládá.) Za velké pozitivum výuky češtiny na Husovce považuju čtenářské dílny. Češtinářky se aktivně snaží rozvíjet kompetence svých žáků, už od 6. třídy jim ukazují, jak pracovat s textem, čímž jednak „nutí“ žáky číst, jednak je připravují na testy, jejichž signifikantní část je založena právě na porozumění textu (Fakt, že toto „porozumění“ je občas testováno naprosto absurdním způsobem, už je jen smutná realita.) Díky náslechům jsem zjistila, jak se jednotliví žáci jmenují, což mi výrazně usnadňuje práci při vlastní výuce. Díky průběžné kontrole práce žáků (jak při hospitacích, tak při vlastní výuce), jsem si udělala lepší představu, jak ten který žák pracuje. Díky tomu vím, koho se ptát na „jednodušší“ a koho na „složitější“ otázky, abych umožnila i „méně nadaným“ žákům zažít úspěch, a zároveň stimulovala žáky nadané.
79	18	český jazyk	5	1	1	1	1	1	1	1	Tak učím, no. V něčem se zlepšuju, v něčem jsem pokornější. Jak přišlo jaro, vedle absurdního množství povinností mě navštívila ještě jarní únava/deziluze a tak přemýšlím, jestli mi všechno to drbání se se studiem stojí za to. Práce s lidmi je totiž vysilující a když mě učení baví, nutnost reflexe a komunikace s PU a veškerá související administrativa mě zbavují chuti chodit do školy. Kdyby se mi něco dost podobnýho nestalo loni v Chorvatsku, asi by mě to překvapilo víc, takhle vím, že jsou to věci, co mám v hlavě a bez veselých pilulí by to bylo mnohem horší (zdravím své minulé já, které se jich snažilo zbavit). I tak to ale ovlivnilo kvalitu mých příprav i moji vnitřní motivaci (tu teda víc). Každopádně. Jestli bych měla (a snažím se) a něčem zapracovat, je to předávání instrukcí. Jakkoliv mně můžou připadat snadné a jasné, průměrný žák je ne vždycky pochopí. Upozorňovala mne na to i PU, tak snad se zlepšuju. Už jen to, že nad tím reálně přemýšlím v konkrétních, nikoliv abstraktních rovinách, je krok správným směrem. V čem jsem nijak větší krok neudělala, i když jsem chtěla, je diferenciace úloh podle nadání žáka. Jednak je to tím, že jsem do značné míry učila jazyk, kde jsem se trefila zrovna do těch kompetencí, který potřebujou buď všichni, nebo nikdo (ne, dodneška si nejsem jistá v určování druhů zájmen a kvalitu mého studia to neovlivňuje, děkuji za optání), jednak tím, že když jsem zkusila diferencovat náročnost textu do čtenářské dílny, měla jsem tam chlapce, co základní text četl tak pomalu a tak dlouho, že i ti „pomalejší“ stejně stihli všechno. Poučení z krizového vývoje: některé děti čtou ale opravdu pomalu. Co mě ještě na dílnách zarazilo, je, jak málo jsou děcka schopny odvodit význam slova z kontextu. Nemít na tomhle konceptu založenou diplomku z druhýho studia, překvapilo by mě to míň, ale když jsem empiricky ověřila, že význam z kontextu do velké míry dovoditelný je, mělo by to tak fungovat i u dětí. A není to tím, že jsou malí. Osmáci na tom byli dost podobně. Text sice obsahoval archaismy, ale ne v takové míře, aby mi celá třída plakala, že to nepochopili. A jak tak nad tím přemýšlím, občas přemýšlím, jestli má smysl, abych se s tím peďákem drbala, když bych si mohla vystačit s učením na vysoký, kde bych upokojila svého vnitřního učitele a nemusela řešit, jestli někdo vykřikuje a nehlásí se, a kdo se s kým nesnáší. Na třetí stranu, dneska se mi podařilo zkrotit osmáky a aspoň část z nich přimět k práci a dokonce i k tomu, aby se hlásili, jak mají. Aspoň teda většinou. Takže tomu asi dám šanci. Když jsem se dostala tak daleko, že dokážu učit syntax, kterou jsem pochopila až na vysoký, asi mám vážně potenciál.
80	19	občanská výchova a výchova ke zdraví	1	-1	-1	-1	-1	-1	-1	-1	Začíná hodina. Stojím u katedry, učitelka zapíše do třídnice a řekne, že mi předává slovo. Napíšu na tabuli téma hodiny a podtrhnu ho. Ani nevím, proč to dělám. Stoupnu si před katedru, co nejblíže dětem, aby si nemyslely, že z nich mám strach. Stručně jim řeknu, co se bude následující hodinu dít, a že když budou spolupracovat, pustíme si nakonec krátké video. Řeknu jim, ať si vytáhnou sešity, že si uděláme zápis. Když jim diktuji, tak si někteří píší a někteří ne. Pár dětí na mě prostě jen tak civí. Chodím kolem nich a dívám se, jestli si stíhají psát. Někoho vůbec neobtěžuje, že stojím vedle jeho lavice, a i tak si nepíše. Když už jsou všichni po 15ti minutách znudění, přejdu na pracovní listy. Všem je rozdám a řeknu jim, že můžou vzájemně spolupracovat. Nastává šum, děti si povídají a smějí se. Jsou nadšení z barevných pracovních listů s obrázky. S postupujícím časem se zvedá i stupeň hluku. Chodím třídou a už mě to přestává bavit. Všichni přes sebe hulákají a nahlas se smějí. Když jim oznámím, že si zkontrolujeme pracovní listy, musím opravdu hlasitě křičet. Projíždíme spolu pracovní listy, ale ve třídě je pořád šum. Stojím-li vepředu, vzadu si povídají. Je-li tomu naopak, situace je stejná. Jsem z toho neustálého hluku dost nervní. Mám ráda pořádek a klid. Když zvoní, zrovna dokončuji poslední větu, takže mi hodina krásně vyšla. Sklízím potlesk, i když si vlastně vůbec nejsem jistá, jestli jsem s hodinou spokojená.
81	19	občanská výchova a výchova ke zdraví	2	-1	-1	-1	-1	-1	-1	-1	Dobíhám do třídy těsně po zvonění, kousek za paní učitelkou, která už zřejmě neslyší můj pozdrav. Jsem u ní na náslechu teprve podruhé, protože supluje vyučující, ke které obvykle chodím na praxe. Viděla mne tedy předtím jen jednou. Sedám si do poslední lavice, která je určena celkem pro 3 žáky, vedle mne tedy sedí 2 studentky deváté třídy. Paní učitelka usedá za katedru a zapisuje do třídnice. Mezitím panuje ve třídě šum, jako kdyby byla stále přestávka. Potom se zvedne, nakrčí čelo a zeptá se, kdo by chtěl jít k tabuli. Nikdo se samozřejmě nepřihlásí, a tak vyvolá podle jmenného seznamu nějakého žáka. Myslím si, že je křestním jménem ani nezná. Při zkoušení stojí oba u tabule, tváří v tvář. Nejde je moc slyšet, učitelka v rámci zkoušení pokládá otázky typu „Myslíš si, že máme více typů rozmnožování?“ nebo „Dokázala bys něco alespoň vyjmenovat?“. Působí apaticky a vypadá jako po „mejdanu“, i když si myslím, že byla na nějaké zábavě tak před 100lety. Tipuji tedy nevyspání nebo osobní problémy. Vlasy má vzadu mírně rozcuchané a pod očima kruhy. Působí celkově velmi unaveně a nepřítomně. Po chvíli začne chodit mezi lavicemi a diktovat definice. Všichni otevírají sešity a začínají si psát. Když kolem mě projde poprvé, vlídně se na ni usměji, ale ona úsměv neoplácí. Když uplyne asi 10minut a projde kolem mne podruhé, všichni si píší. Já sedím a sleduji ostatní. Učitelka ke mně přijde a zeptá se nahlas: „A proč ty si nepíšeš?“. Snažím se slušně usmát a řeknu „ Ale vždyť já jsem tady přeci na náslechu“. Dělám, že se nic nestalo, když ostatní naráz vybuchnou smíchy. Potlačuji v sobě všechny záporné myšlenky a do konce hodiny počítám minuty. Po zvonění řeknu ve dveřích učitelce, že mi velmi lichotí, když si mě zařadila mezi ostatní žáky, abych její den ještě víc nezhoršila. Ona rozpačitě mává rukama a směje se tomu. Když opouštím školu, obracím oči v sloup a říkám si, že i učitelé mají své dny.
82	19	občanská výchova a výchova ke zdraví	3	-1	-1	-1	-1	-1	-1	-1	Začíná hodina výchovy ke zdraví a ve třídě je 30 žáků šesté třídy. Ještě než začne hodina si říkám, že žáci jsou přeci ještě malí, tudíž budou roztomilí a hodní. Nicméně již po pár prvních minutách zjistím, že je tomu přesně naopak. Probírané téma je sice podle mě zajímavé, ale žáci, kteří sedí v posledních lavicích, si kreslí, modelují plastelínu, hází po sobě papírky a pořád se něčemu chichotají. Myslím si, že je to i tím, že učitelka sedí jenom vepředu na židli a vůbec mezi žáky nechodí. Ta se sice snaží, kreslí na tabuli obrázky a do telefonních čísel, které patří různým jednotkám záchranné služby, zakresluje pomůcky pro zapamatování. Z chování žáků ale usuzuji, že k učitelce autoritu úplně nemají. Přemýšlím, čím je to dané. Možná bude hrát roli i fakt, že učitelka působí, že ji hodina nebaví a že jsou jí žáci „volní“. Je to zajímavé, ale takhle to na mě opravdu působí. Říkám si, že takhle se tedy nesmím chovat, až jednou budu učit. Všichni žáci zmlknou až teprve, když učitelka začne diktovat zápis do sešitu. Všimla jsem si, že tohle je zaručená metoda, jak utišit všechny žáky. Když potom pouští písničku, ze které mají něco vyvozovat, spustí to úplně protichůdné chování. Žáci se začnou smát písničce, zpívají si ji a různě se pořád vrtí. Co jiného ale asi čekat, že. Následuje puštění videa. Díky tomu opět všichni přestanou mluvit. Jakmile jde o videa, všimla jsem si, že jsou žáci jako v transu. Jenom koukají a mlčí. Touto činností se tedy dá taky pěkně zpestřit hodina. Celkově jde ale na učitelce vidět, že jí dává opravdu zabrat, když musí pořád žáky okřikovat a podle mě se v téhle hodině dost „nadřela“.
83	20	anglický jazyk	1	1	2	2	2	1	2	2	Praxe v navazujícím magisterském studiu je koncipována trochu odlišně než v tom bakalářském, kde se jedná převážně o náslechy. Proto od celkem tří semestrů učitelské praxe z obou mých předmětů – angličtiny i němčiny – očekávám něco víc a též doufám, že mě neodradí od možné budoucí profese jako učitel cizích jazyků. Mým prvním cílem bylo splnit si praxi na tzv. fakultní škole, která podle vyučujících z katedry pedagogiky představuje vybranou kvalitní školu s vynikajícími učiteli, jež nám mohou předat jen ty nejlepší zkušenosti. Pro absolvování svojí praxe jsem si z mých obou studovaných oborů vybral Základní školu v Brně na ulici Antonínská, která je zaměřena na jazyky. První cizí jazyk, tedy angličtinu, mají žáci přirozeně již od prvního ročníku. Druhý cizí jazyk studují žáci některých tříd též již od prvního ročníku a v porovnání s žáky, kteří začínají s druhým cizím jazykem až na druhém stupni, je to hodně znát. V jejich případě je to němčina. Sám mívám občas problém s přehazováním jazyků během mého studia na vysoké škole. Zjistil jsem během prvních dnů mojí praxe, že podobný problém trápí i žáky. Převážně se jedná o komplikace v rámci výuky němčiny, kam žáci velmi často vkládají anglická slova. Přeci jen s angličtinou mají více zkušeností a domnívám se, že je pro ně prioritou. Dalším velmi důležitým bodem pro mě bylo, co od žáků očekávat. Přeci jenom pokroky v cizím jazyce nejsou tak velké jako např. u dospělých, kteří cílevědomě jazyk studují. Od žáků jsem tedy neočekával příliš valné výsledky a úroveň jejich jazykových schopností. To se ukázalo být tou nejlepší volbou. Podle zkušeností nejen mých z bakalářského studia, ale též některých mých spolužáků a spolužaček, býváme jako budoucí pedagogové na základních školách velice často překvapeni, jak nízká je jazyková úroveň žáků na druhém stupni. Předpokládáme, že naše znalosti, které dosahují úrovní s označením písmenem C budou alespoň trochu korespondovat s obsahem vyučovaného učiva na základní škole a také s učivem, které je vyučováno na vysoké škole. Tím největším problémem však myslím je fakt, že nejsme schopni ponížit svoji jazykovou úroveň na úroveň blízkou žákům – tzn. stejnou nebo alespoň podobnou. Následně je pro člověka velice těžké hledat ta nejzákladnější slovíčka a fráze, kterým by žáci zcela porozuměli a nepředstavovaly by pro ně oříšek. Kéž bychom se tomuto tématu věnovali i v rámci našeho studia…
84	20	anglický jazyk	2	1	2	2	2	1	2	2	V této reflexi bych se chtěl trochu více zamyslet nad profesí učitele a vůbec smyslem praxe v navazujícím magisterském studiu. Myslím, že my jako studenti a budoucí pedagogové, si uvědomujeme, že být na praxi nezávislým pozorovatelem a člověkem z venku, který odučí maximálně pár hodin, je něco úplně jiného jako být ve škole každý den, vytvářet si s žáky pevnější vztahy, řešit jejich každodenní starosti a jejich problémy, a ještě mít plnou odpovědnost za jejich vzdělání. Možná to je taky důvodem, proč si hodně studentů na praxi uvědomí, že vlastně nikdy v životě nechtějí učit a z této profese bohužel odchází. Realita je ovšem dost odlišná od toho, co vidíme na samotných praxích. Velkou roli v této situaci hraje také společnost, v jejímž rámci nemají učitelé moc růžové postavení. Základním faktorem je určitě platové ohodnocení. Ať chceme či nechceme, každý z nás si musí v životě vydělat na bydlení, potraviny, oblečení a další nutné výdaje. Dokud však bude profese pedagoga tak silně finančně podhodnocená, má se cenu divit, kdo v současnosti na školách učí nebo jaké osoby vykonávají funkci asistentů apod.? Vždyť učitelé mají ten nejmenší plat ze všech absolventů vysokých škol. S ohledem na to, kolik úsilí, nervů a energie se do tohoto zaměstnání musí vložit, by si tento fakt zasloužil minimálně promyšlení a hlavně co nejrychlejší změnu. Druhým faktorem je určitě postoj k samotným učitelům. Ještě v té době, kdy jsem chodil na základní školu a později na gymnázium já, byl každý učitel považovaný za podstatného a respektovaného člověka, který si bezesporu zaslouží určitý obdiv. Zásadní byl však postoj našich rodičů, kteří to, co řekl učitel, vždy respektovali, ať se dělo cokoliv. Považovali učitele jako odborníka, který se snaží jejich dítěti jenom pomoct v cestě za lepšími zítřky. Jak je tomu však dnes? Většina rodičů se spíše staví proti učitelům jejich dětí. Děti se kvůli tomu postoji rodičů dostávají do situace, kdy v mnoha případech mají uvnitř školy větší moc než samotný učitel. Onen trojúhelník učitel – žák – rodič se bohužel dost narušil. Učitel stojí na okraji a všichni jsou proti němu. Určitě nelehký úkol. S postojem společnosti však nic neuděláme … Samozřejmě nechci, aby reflexe vyzněla jenom negativně. Existuje bezesporu spousta odlišných rodičů a hlavně skvělých učitelů, kteří se pro svou profesi narodili a jsou schopni tuto profesi vykonávat od dokončení vysoké školy až do samotného důchodu – tzn. téměř 40 let, a to bez jakékoliv ztráty motivace a obliby své vysněné profese. Prostě tak, jak se to patří !
85	20	anglický jazyk	3	1	2	2	2	1	2	2	Už v době, když jsem sám studoval na základní škole nebo později na gymnáziu, jsem zjistil hodně zásadní věc. Je dost časté, že učitel má určité třídy mnohem radši než jiné. Tomu se nikdo z nás nikdy v budoucnu bohužel nevyhne a všichni asi tušíme, že tato situace může velice často ovlivnit celý průběh výuky a také hlavně vztah učitele ke třídě, resp. třídy k učiteli. Když se ale na celou situaci podíváme z druhé strany, zjistíme, že tento stav způsobuje jeden žák nebo maximálně několik žáků dané skupiny. Proto by měl učitel myslet na to, aby nikdy netrestal celou studijní skupinu nebo třídu. Tímto by opět narušil jím vybudované vztahy ve třídě. Dobrou cestou, jak řešit tyto situace, může být přátelské vystupování i k těmto „neposlušným“ studentům. Například místo věty „Přestaň už pořád vyrušovat a koukej dávat pozor!“ je možné použít větu „Chceš nám něco povědět?“. Samozřejmě existují stovky situací, ve kterých se jako učitel takto zachovat nemůžeme a určité formě trestu se prostě nevyhneme. Na druhé straně si myslím, že je třeba myslet i na opačnou stranu mince, a to chválit a odměňovat studenty, kteří se snaží a opravdu pracují. Nejlepší formou může být pochvala před ostatními žáky. Aneb jak se říká, i v té nejhorší třídě, kterou nemáme rádi a kde se nám obtížně učí, existují žáci, kteří si zaslouží ocenění. Předchozí odstavec hodně souvisí s kázní. Nad čím jsem se během svojí praxi zamýšlel, bylo to, že každý učitel může každou hodinu jednoduše strukturovat a tuto strukturu pak sdělit žákům na začátku každé hodiny. Například: ústní nebo písemné zkoušení – 10 minut, opakování předchozích témat – 10 minut, nové téma a probírané učivo – 20 minut, shrnutí a zopakování – 5 minut. Tato struktura dobře poslouží nejenom samotným žákům, aby se orientovali v rámci hodiny, ale i samotnému učiteli, který si utřídí myšlenky a ví, co přesně má v rámci vyučovací hodiny dělat. Bohužel během praxí jsem na tuto věc narazil jen zřídkakdy. Naposledy to bylo na gymnáziu, kdy takto strukturovanou hodinu měla naše učitelka ze základů společenských věd. Tehdy nám to nepřišlo jako něco neobvyklého, ale s odstupem času se na tuto metodu dívám jako na stále víc užitečnější. Jako poslední téma této reflexe bych chtěl zvolit téma motivace student k výuce cizího jazyka. Většina z nich totiž není zvyklá na situaci, ve které by jim jejich komunikační partner vůbec nerozuměl. Často je též obtížné žákům vysvětlit, proč se vlastně onen cizí jazyk musí učit. Nicméně každý dobrý učitel by měl využít koníčků každého žáka (ať se jedná o hudbu, seriály, filmy, četbu, cestování atd.) a ukázat jim, že angličtina je nepostradatelnou součástí jejich života, bez které se už dnes člověk zkrátka neobejde.
87	22	český jazyk	1	1	1	2	1	1	1	2	Datum: 11. 10. 2018 Předmět: SV, M Třída: 9.A Téma hodiny: Opakování mluvnice Činnost: Náslechy Popis hodiny: Na začátku hodiny mají dva žáci mluvní cvičení na téma „na tento den nikdy nezapomenu“. Žáci mluví o zážitcích z dovolené. Poté učitelka i spolužáci opravují chyby a hodnotí. Učitelka vyžaduje od spolužáků objektivní ZV podloženou konkrétními argumenty. Učitelka rozdá žákům diktáty a společně opravují chyby. Učitelka kontroluje s žáky domácí úkol – vypracování cvičení z pracovního sešitu k přijímacím zkouškám na SŠ. Cvičení jsou zaměřena na velká a malá písmena a na adjektiva posesivní. Učitelka vyžaduje od žáků kromě správného řešení i vysvětlení daného gramatického jevu. Učitelka procvičuje s žáky příslovečné určení rozvíjející adjektiva. Žáci musí vytvořit požadovanou skladební dvojici. Co se mi líbilo: Učitelka vyžaduje od žáků vysvětlení a objasnění jejich názorů. Učitelka žáky často chválí. Co se mi nelíbilo: Zapamatovat si: Datum: 15. 10. 2018 Předmět: LV Třída: 9.A Téma hodiny: Jan Amos Komenský, dramatický text Činnost: Náslechy Popis hodiny: Několik žáků představí knihy, které přečetli. Každý stručně představí autora a příběh, charakterizuje jednu z postav, přečte zajímavý úryvek a nadiktuje spolužákům jednu větu z knihy. Učitelka je nespokojená s tím, jakým způsobem žáci charakterizují postavy, a snaží se jim pomoci („Vžij se do člověka, který plánuje vraždu“). Následuje opakování z minulé hodiny (Komenský). U se zlobí na Žy, že si nenosí pracovní listy, zároveň se ale ví, že se její výtky netýkají všech („Omlouvám se těm, kteří to mají.“) U pokládá Ži otázky týkající se Komenského. Poté následuje práce s pracovním listem, kdy Ži doplňují informace podle prezentace na tabuli. U přečte žákům úryvek z Hrubínova zpracování Krásky a zvířete, poté se zaměřují na specifika dramatického textu (primární text). U nabádá Ž, jeho otec je herc, aby donesl do školy scénář, aby se všichni mohli podívat, jak dramatický text vypadá. U zadá žákům DÚ, najít 5 subjektivně zajímavých informací o Karlu Čapkovi (téma příští hodiny). Co se mi líbilo: U se omlouvá Žům, kterých se její výtky netýkají. U se snaží Žům pomáhat i v něčem, co by měli už dávno umět. Co se mi nelíbilo: Zapamatovat si: Literární témata se nemusí probírat v pořadí, ve kterém jsou v čítance. Datum: 15. 10. 2018 Předmět: LV Třída: 8.A Téma hodiny: Jan Amos Komenský Činnost: Náslechy Popis hodiny: Na začátku hodiny několik Žů představí svou četbu. Osmáci mají výrazně nižší úroveň vyjadřování než deváťáci, všímám si také nižší sebejistoty a jiného výběru knih (jednodušší tituly). Hlavním kritériem pro výběr knihy je rozsah (U mi později vysvětluje, že v deváté třídě jsou větší čtenáři). U má na osmáky nižší nároky než na deváťáky. U se ptá Žů, co si zapamatovali z předchozí hodiny o Komenském, a kontrolují DÚ (zjistit pět informací o jeho životě). Když i Ži nemohou vzpomenout na jeden titul, navrhnout zahrát oběšence, učitelka na jejich návrh přistoupí. U rozdá Žům pracovní listy, které vyplňují podle prezentace (na tuto hodinu se přesunovali do třídy, kde je interaktivní tabule). V průběhu práce se ozve školní hlášení, kdy paní zástupkyně sděluje, že účastníci konverzační soutěže v německém jazyce se mají o velké přestávce dostavit do jazykové učebny. U hlášení ignoruje a pokračuje v prezentaci, přestože se sdělení týká některých Žů. Co se mi líbilo: U si s Žy zahrála oběšence, kterého sami navrhli. Hodina tak byla pestřejší a Ži mohli mít pocit, že je skutečně pro ně. Co se mi nelíbilo: U ignorovala školní hlášení, ačkoliv se týkalo některých žáků. Na jejím místě bych možná výklad přerušila a Žů se zeptala, koho se to týká a o čem soutěž byla, případně jak se umístili. Zapamatovat si: Datum: 18. 10. 2018 Předmět: SV, M Třída: 9.A Téma hodiny: Skladba – souvětí Činnost: Náslechy Popis hodiny: Na začátku hodiny mají někteří Ži mluvní cvičení (Na tento den nikdy nezpomenu). U bere při hodnocení v úvahu i názor spolužáků. U vytýká Žům, že si cvičení nepřipravují dopředu, ačkoliv zadání tématu znají už od začátku školního roku (většina Žů si mluvní cvičení připravuje pár dní před výstupem). Opakování pojmů VH a VV (U se ptá Žů, co si pamatují). Následuje výklad dalšího typu VV (přívlastková). U nadiktuje Žům jednoduchou definici, vyjmenuje nejčastější spojovací výrazy a uvede příklad. U chce po Žích, aby tvořili souvětí z věty jednoduché. Pokud má pocit, že se Ži nesnaží, chce po nich, aby se víc zapojovali („Vidím všechny ruce nahoře“) a teprve potom začne s některým z nich mluvit. Co se mi líbilo: U vyžaduje po Žích aktivitu, ale takovou příjemnou lidskou formou. U bere při hodnocení mluvních cvičení názor spolužáků. U Žy často chválí. Co se mi nelíbilo: Zapamatovat si: Mluvit, mluvit, mluvit s dětmi. Datum: 18. 10. 2018 Předmět: M Třída: 8.A Téma hodiny: Skladba – základní a rozvíjející větné členy Činnost: Náslechy Popis hodiny: Na začátku hodiny upozorní U Žy na test, který budou psát v příští hodině mluvnice. Test se bude týkat podmětu a přísudku a druhů přísudku. U upřesňuje, jaké typy úloh zařadí („Napiš větu, ve které je přísudek jmenný se sponou.“) U diktuje Žům dvojice slov, které si píší do sešitu. Poté si diktát společně opraví. Ži mají říct, co napsali a proč. U dává najevo svou nespokojenost s výsledky cvičení („Vy se neučíte.“), protože v celé třídě neměl nikdo cvičení bez chyby. U probírá nové učivo, rozvíjející větné členy, konkrétně přívlastek. Vysvětluje Žům, na čem přívlastek závisí, uvádí jeho druhy a chce po Žích, aby vymysleli nějaký příklad. Co se mi líbilo: U Žy aktivně zapojuje. Když je upozorňuje na test, vysvětluje, co konkrétně bude chtít. Co se mi nelíbilo: Zapamatovat si: Mluvit konkrétně. Datum: 18. 10. 2018 Předmět: SV Třída: 6.B Téma hodiny: Vypravování Činnost: Náslechy Popis hodiny: Na začátku hodiny mají někteří Ži mluvní cvičení na téma Já, moje zájmy a má rodina. U vytýká Žům, že si cvičení nepřipravili dopředu a vysvětluje jim, že po nich nechce nic složitého („Mluvit o sobě je to nejjednodušší, co vůbec může být.“) Jedna Ž si ale stejně radši nechá dát pětku, než aby se postavila před třídu a něco řekla. U je v hodnocení mírná, mnohem přísnější je na spolužáky, kteří mají cvičení hodnotit (nechce subjektivní pocity, ale názor podpořený objektivními argumenty, požaduje kultivované vyjadřování). U upozorňuje Ž, která odmítla vystoupit, že si známku může příští týden opravit, pokud se sama přihlásí (dívka se ale další týden nepřihlásí). U mi později říká, že i některé současné deváťačky se v šesté třídě bály vystoupit. Následuje třídnická vsuvka. Třída byla v průběhu týdne na výletě v Bučovicích a U vytýká dětem chování na zámku. Zároveň připouští i vlastní chybu („Už nedovolím, aby nás někdy na prohlídku spojili s další třídou.“) Poté Ži skládají příběh o výletu, každý řekne jednu větu. U nabádá Žy, aby hledali jiné výrazy a neopakovali slova, která řekli už jejich spolužáci. Co se mi líbilo: U přiznala, co udělala na výletě špatně, a tím část špatného chování Žů vztáhla i na sebe (a stala se tak součástí třídy), stejně tak se zapojila i do skládání příběhu. Co se mi nelíbilo: Zapamatovat si: Třídní učitel je součástí třídy. Datum: 22. 10. 2018 Předmět: LV Třída: 9.A Téma hodiny: Jan Amos Komenský, Karel Čapek Činnost: Náslechy Popis hodiny: Na začátku hodiny představí někteří Ži svou četbu. U opravuje špatné formulace a chválí obsáhlou charakteristiku jedné z postav (vyžaduje po Žích minimálně pět vlastností). U nutí Žy přemýšlet, vymyslet jiné vyjádření. U opakuje s Žy, co si pamatují o Komenském. Vyžaduje od nich větší aktivitu („Víc rukou, přemýšlejte! Ukažte slečně, že to umíte!“) Ži nakonec dají dohromady celý Komenského životopis a vzpomenou si i na některá díla. Následuje kontrola DÚ, kdy se U tváří „vyděšeně“ (dokonce se zachytí o katedru), když se skoro celá třída přihlásí, že úkol splnila. Za úkol bylo zjistit pět informací o Karlu Čapkovi. Ži začnou otevírat sešity, U se nelíbí, že si informace, které sami našli, nepamatují. Nakonec jim dovolí sešit otevřít, přečíst a zapamatovat si text a pak zase sešit zavřít. Ži díky tomuto malému ústupku mohou sdílet s ostatními, co zjistili. U rozdá Žům pracovní listy s úryvkem z Bílé nemoci. Ži mají odpovědět na otázky, U chce konkrétní odpovědi, všechny lze najít v krátkém úryvku. Co se mi líbilo: U Žy hecuje, protože ví, že mohou podávat lepší výkony. Co se mi nelíbilo: Zapamatovat si: Nejít přes mrtvoly, někdy je lepší trochu couvnout a pak to bude mnohem lepší. Datum: 22. 10. 2018 Předmět: LV Třída: 8.A Téma hodiny: Jan Amos Komenský Činnost: Náslechy Popis hodiny: Na začátku hodiny představí někteří Ži svou četbu. O přestávce nenapsali na tabuli autora a název díla a kvůli tomu mají automaticky zhoršenou známku. Všimla jsem si, že Ži ho často vybírají díla z žánru fantasy. U opakuje s Žy Komenského. Stejně jako v deváté třídě i tady postupně odvykládají celý životopis. Jedna Ž si hraje s kalkulačkou, U jí řekne, aby kalkulačku schovala a zadá jí speciální úkol (spočítat bez kalkulačky, před kolika lety se Komenský narodil a před kolika lety byla bitva na Bílé hoře). Poté ji za splnění tohoto úkolu pochválí („Výborně, takže bitva na Bílé hoře byla před téměř čtyřmi sty lety.“) Ži pracují s pracovním listem (Labyrint světa a ráj srdce). Ži postupně (každý jednu větu) přečtou úryvek a překládají text do současného jazyka (některé výrazy U napsala do malého slovníčku na konci stránky). Zadání DÚ: Ži mají z textu vybrat názvy povolání a napsat, která současná povolání by odpovídala popisu. Co se mi líbilo: U „potrestala“ Ž, která se nevěnovala práci, nicméně tento trest byl velice mírný, ze splnění úkolu měla prospěch celá třída a Ž byla pochválena. Co se mi nelíbilo: U zhoršila Žům známku, protože nenapsali během přestávky na tabuli název díla a jméno autora. Myslím, že Ži by neměli mít o přestávce povinnosti související s výukou (s výjimkou služby, která zajde pro pomůcky). Zapamatovat si: Datum: 24. 10. 2018 Předmět: SV, M Třída: 9.B Téma hodiny: Oprava slohové práce (reportáž z výletu do Prahy) Činnost: Vlastní výuka Popis hodiny: Na začátku hodiny mě U představí Žům (v této třídě jsem ještě nebyla). Poté mají dvě Žyně mluvní cvičení (Na tento den niky nezapomenu), U sedí v zadní lavici a pouze jim řekne známku, jinak nechává vedení hodiny na mně. Jako první se zaměřím na sloh. Ži psali reportáž o školním výletu do Prahy (na konci září). Připomínáme si, jak má vlastně reportáž vypadat (čtu úryvek z Praktické encyklopedie žurnalistiky). Ptám se Žů, kdo z nich naplnil konkrétní znaky reportáže (přímá řeč, vypointovaný závěr, subjektivní hodnocení, výklad). Poté přejdeme k mluvnické části. Promítám prezentaci (museli jsme se na hodinu přesunout do jiné třídy) s nejčastějšími chybami Ži doplňují správné řešení a vysvětlují, proč se to tak píše. Rozdáme si práce. Obcházím Žy a vysvětluju jim, proč je to a tamto špatně. Jednu Ž posílám napsat na tabuli správné názvy obchodů, které se (s chybou) v pracích často objevovaly. Některým musím vysvětlit, proč jsem jim dala tak špatnou známku (práce byla slohově špatná, měli hodně pravopisných chyb). Bohužel nestihnu obejít všechny, protože zazvoní. U v rychlosti obejde Žy a vybere práce a odcházíme ze třídy. Co se mi líbilo: Ži reagovali, byli aktivní. U si dělala svou práci, ale podpořila mě (měla jsem velkou nevýhodu v tom, že jsem Žy neznala jmény). Co se mi nelíbilo: Ze začátku jsem myslím byla hodně nejistá a když jsem stála, křížila jsem nohy (ale uvědomovala jsem si to a snažila jsem se to nedělat). Taky se mi nelíbilo, že jsem neznala jména Žů. Zapamatovat si: Před hodinou se pořádně napít a namazat si pusu. Datum: 25. 10. 2018 Předmět: SV, M Třída: 9.A Téma hodiny: Skladba – vedlejší věty Činnost: Náslechy Popis hodiny: Na začátku hodiny mají někteří Ži mluvní cvičení. U je kárá, že se na výstup nepřipravují, i když mají hodně času. U kontroluje s Žy domácí úkol (vedlejší věty). Ži mají najít přísudky v obou větách a spojovací člen a poté převést VV na větný člen. U vysvětluje Žům nové učivo – vedlejší věty vložené. S Žy komunikuje, nechá je, ať si na všechno přijdou sami. Upozorňuje je, že v tomhle dělají v diktátech často chybu. Nakonec mají Ži vložit VV do VJ. U zadá Žům domácí úkol. Ži mají v úkolu u souvětí určit druhy VV a v VJ vytvořit z podmětné části věty VV. Jednu větu probere U s Žy přímo v hodině, má tak jistotu, že zadán DÚ pochopili. U chválí Žy, že látce rozumějí, ale vytýká jim, že si nevěří („Vždyť to umíte! Tak proč se mě snažíte přesvědčit, že to neumíte?“) U rozdá Žům několik okopírovaných otázek z přijímačkového testu na šestileté gymnázium, Ži zakroužkují správné odpovědi, pak následuje společná kontrola. U chce po Žích, aby zdůvodnili, proč zakroužkovali konkrétní odpověď. Co se mi líbilo: U upozorňovala Žy na látku, se kterou mají problémy. U Žy chválí a snaží se jim zvedat sebedůvěru. U probrala část DÚ s Žy v hodině, takže ví, že pochopili zadání. Co se mi nelíbilo: Zapamatovat si: Ověřovat, jestli děti chápou, co po nich chci. Datum: 25. 10. 2018 Předmět: M Třída: 8.A Téma hodiny: Slovní druhy, skladba – větné členy Činnost: Náslechy Popis hodiny: U řešila o přestávce problémy s žákem v jiné třídě a neměla čas se na hodinu připravit. Na začátku hodiny se zeptá Žů, co vědí o podstatných jménech. Ži odpovídají, až nakonec (po nápovědě U) dojdou k tomu, že podstatná jména můžeme rozdělit na konkrétní a abstraktní. Tvoří dvojice vět, ve které je stejné podstatné jméno konkrétní a abstraktní. U rozdá Žům kopii přijímačkového testu (stejného, jako dávala v předchozí hodině deváťákům). Někteří Ži jsou rychlejší, U jim dovolí splnit i úkoly z druhé strany. U je s výsledky nespokojená a nabádá Žy, aby se víc učili. U krátce zopakuje s Žy, co vědí o přívlastku a pak začnou probírat novou látku, rozdíl mezi přívlastkem několikanásobným a postupně rozvíjejícím. U chce po Žích, aby sami vymýšleni hodiny, Ži se výuky aktivně účastní, U je nutí přemýšlet, chce, aby sami formulovali mluvnická pravidla. Co se mi líbilo: Cestou do třídy U řekla, že se nestihla připravit a že vůbec neví, co bude dělat. Ale během výuky to tak rozhodně nevypadalo. U děti hodně zapojovala, v podstatě je jenom naváděla, aby si na všechno přišly samy, nic jim neřekla přímo. Co se mi nelíbilo: Zapamatovat si: Nechat děti, aby pravidla objevily samy, nenaservírovat jim je. Datum: 25. 10. 2018 Předmět: SV Třída: 6.B Téma hodiny: Vypravování Činnost: Náslechy Popis hodiny: Na začátku hodiny mají mít dva Ži mluvní cvičení, ale ani jeden z nich si je nepřipravil. U je vůči šesťákům velmi vstřícná, nabízí oběma chlapcům, že si mohou pětku příští týden opravit (stejně jako všem ostatním žákům ve všech ročnících), oba jí musí podat ruku a slíbit, že si do příštího týdne cvičení připraví. Poté kontroluje U s Žy jejich práce – krátké vypravování o zážitku z prázdnin nebo víkendu. U kárá žáky, že neudělali úlohu pořádně, s výjimkou jednoho chlapce. U radí Žům, jak mohou své vypravování vylepšit, a vysvětluje jim, že se nemusí jednat o skutečné zážitky („Já jsem tam s váma nebyla.“) U nabádá Žy, aby na svých úlohách do dalšího týdne ještě zapracovali, připomíná jim, že práce má mít určitou strukturu. Co se mi líbilo: U si uvědomovala, že Ži pravděpodobně nikdy dříve nic podobného nedělali a snažila se jim pomáhat, navrhovala jim lepší formulace, aby byla jejich práce dobrá. Těm, kteří si nic nepřinesli, nebo měli práce hodně špatnou, navrhla, že mohou přijít další týden k ní do kabinetu a proberou práci tam. Co se mi nelíbilo: Zapamatovat si: Chtít od nich to nejlepší. Oni to zvládnou.
88	22	český jazyk	2	1	1	2	1	1	1	2	Datum: 1. 11. 2018 (13) Předmět: M, SV Třída: 9.A Téma hodiny: Oprava slohové práce (Reportáž – Výlet do Prahy) Činnost: Vlastní výuka Popis hodiny: Na začátku hodiny má jedna Ž mluvní cvičení. U ji chválí, ale napomíná ji, že výstup byl příliš dlouhý a doporučuje, které pasáže by se daly do příště vynechat. Hodinu stavím podobně jako v předchozím týdnu v paralelní třídě. Připomínám Žům, o čem je vlastně reportáž, a upozorňuji je, v čem dělali chyby (ze stylistického hlediska). Po většinu prezentace s chybama hapruje interaktivní tabule, Ži nechodí k tabuli a usínají (a já taky). Co se mi líbilo: Co se mi nelíbilo: Byla jsem úplně vykolejená z techniky. Navíc vzadu seděla nějaká paní a dívala se, co dělám, a přitom se mi hodina vůbec nepovedla. Po hodině řeším s U, kde se stala chyba, U mi říká: „To tak prostě někdy je, někdy prostě spí a vy je musíte vzbudit.“ Zapamatovat si: Smířit se s tím, že někdy to prostě nefunguje. Datum: 1. 11. 2018 (14) Předmět: M, SV Třída: 8.A Téma hodiny: Oprava slohové práce (Charakteristika dospělého člena rodiny) Činnost: Vlastní výuka Popis hodiny: Na začátku hodiny čtu Žům charakteristiku své maminky. Poté rozebíráme, jakou má charakteristika strukturu a co v ní musí být. Rozebíráme časté mluvnické chyby, které Ži dělali. Co se mi líbilo: Ži spolupracovali, ptali se, byli aktivní a chtěli vědět, co udělali špatně. Co se mi nelíbilo: Jedna Ž se rozplakala kvůli špatné známce. U jí známku zlepšila, ale upozornila ji, aby si dávala pozor na chyby, které jí zhoršují hodnocení. Zapamatovat si: Nechat si dost času na individuální konzultace. Dávat ze slohu dvě známky, jednu za sloh a druhou za pravopis. Datum: 1. 11. 2018 (15) Předmět: SV Třída: 6.B Téma hodiny: Vypravování Činnost: Vlastní výuka Popis hodiny: Na začátku hodiny opakujeme s Žy vypravování (co obsahuje, jakou má strukturu). Poté se Ži rozdělí do dvojic podle losu (slovní druh a příklad) a do zadané osnovy vepíšou vlastní příběh na určené téma (osnova byla stejná, témata se lišila). Jednotlivé dvojice obcházím, povzbuzuji a snažím se jim pomoct, pokud vidím, že to někde drhne. Upozorňuji je na chyby. Ži čtou před třídou příběhy, které sepsali. Příběhy jsou o ničem, děti nemají fantazii a když už něco vymyslí, jsou to blbosti. Co se mi líbilo: Ži pracovali, přestože byli ve dvojicích podle losu, často s někým, s kým se nekamarádí. Co se mi nelíbilo: Ži nebyli schopní vymyslet smysluplný rozumný příběh. Zapamatovat si: Rozvíjet fantazii, rozvíjet fantazii, rozvíjet fantazii. Datum: 5. 11. 2018 (16) Předmět: LV Třída: 9.A Téma hodiny: Jaroslav Seifert Činnost: Vlastní výuka Popis hodiny: Před hodinou přijdu do třídy, abychom dali lavice ke stěně a postavili židle do kruhu. Většina Žů raději odejde ze třídy, aby nemuseli stěhovat se mnou (děkuji Martinovi a Dominikovi, kteří neodešli a stěhovali). Na začátku hodiny jedna Ž představuje svou četbu. Přečtu Žům Seifertovu Ukolébavku, nikdo ji nezná. Na autora se chytí, když řeknu o NC. Připomeneme si Heyrovského a kategorie NC. Doprostřed kolečka položím velký papír s životopisem a dílem. Ži (kdo chce) doplní jednu z kartiček s chybějícími slovy, které leží kolem plakátu. Poté celý životopis okomentuji a rozdám Žům pracovní listy, aby si dopsali chybějící informace. Přečteme si báseň Píseň o lásce, kterou se Ži mají naučit zpaměti. Blblají. Společně si báseň rozebereme, ptám se Žů, co si myslí o každém verši. Bavíme se o dalším úkolu (kteří další čeští spisovatelé byli nominovaní na NC). Ži si vzpomenou na Čapka, společně dáme dohromady Jiráska. Ostatní jména zadám za DÚ. Co se mi líbilo: Ži reagovali, mluvili se mnou, (někteří) se nebáli říct svůj názor. Co se mi nelíbilo: Zapomněla jsem rozsadit některé dvojice. Zapamatovat si: Posadit kamarády daleko od sebe, aby byl klid. Datum: 5. 11. 2018 (17) Předmět: LV Třída: 8.A Téma hodiny: Nonsensová poezie Činnost: Vlastní výuka Popis hodiny: Ptám se žáků, co vědí o citoslovcích, co mohou citoslovce vyjadřovat. Dojdeme k tomu, že mohou vyjadřovat i pohyb. Čtu úryvek z Příruční mluvnice. Nastiňuji situaci v Košilele. Řešíme, jak by se dal popsat pohyb košile ve větru. Čtu báseň. Vysvětluji, že Morgenstern je představitel nonsensu. Čtu definici nonsensu v literárním slovníku. Poté rozdávám Žům pracovní listy a nechám je, aby si doplnili chybějící slova v pracovním listu. Vracíme se k Morgensternovi a k Žáčkovi (představitel českého nonsensu). Dávám každému Žovi malý papírek s jedním slovem, které patří do vynechaného místa v pracovním listu (život a dílo obou autorů). Poté společně čteme životopisy a jednotliví Ži doplňují „svá“ slovíčka. Uvádím limerik jako příklad nonsensové poezie. Čteme si jeden z Žáčkových limeriků a zadávám Žům jako úkol napsat svůj vlastní. Co se mi líbilo: Ži pracovali, doplňovali slova smysluplně. Poučená z minulé hodiny jsem rozsadila kluky, co by mohli dělat brajgl. Co se mi nelíbilo: Zapamatovat si: Hodina je delší, než se zdá. Stihne se víc věcí, než si myslím. Datum: 8. 11. 2018 (18) Předmět: M Třída: 9.A Téma hodiny: Mluvnický kvíz Činnost: Vlastní výuka Popis hodiny: Hrajeme mluvnický kvíz. Rozdělím Žy do čtyř týmů (počítání). Každý tým dostane zadání osmi kol soutěže, která si postupně rozbaluje (vždy po pokynu). Každý člen týmu plní úkol sám za sebe. Po skončení kola si společně opravíme úkoly a spočítáme body. Členové vítězného týmu dostanou jedničku J Co se mi líbilo: Všechno!!! Co se mi nelíbilo: Zapamatovat si: Papírky s úkoly rozstříhat, zalaminovat a říct Žům, aby si nosili fixy, které píšou na folii. Po skončení soutěže si Ži můžou papírky vyfotit a věty si přepsat do sešitu, ale já to nebudu muset vždycky stříhat znovu. Datum: 9. 11. 2018 (19) Předmět: M Třída: 8.A Téma hodiny: Větné členy Činnost: Vlastní výuka Popis hodiny: Mám připravené papíry s označením větných členů a několik vět na rozbor. Na začátku hodiny ukážu Žům papíry s větnými členy a zopakujeme si je. Pak jde několik Žů k tabuli, každý z nich drží papír s jedním slovem z připravených vět. Ostatní mají určovat, kdo je jaký větný člen. Pak se všichni posadí a nakreslí si do sešitu graf věty. Co se mi líbilo: Ži ochotně chodili k tabuli, reagovali. Co se mi nelíbilo: Bylo to takové zmatené. Ale to asi mělo být. Zapamatovat si: Datum: 9. 11. 2018 (20) Předmět: M Třída: 6.B Téma hodiny: Podstatná jména abstraktní a konkrétní Činnost: Vlastní výuka Popis hodiny: Na začátku hodiny Ži říkají, co vědí o podstatných jménech. Pak rozdělím tabuli na 3 sloupce a píšu do nich některá z podstatných jmen, která Ži říkají. Ptám se jich, jaký je rozdíl mezi slovy v levém a pravém sloupci. Dojdeme k tomu, že slova vlevo označují osoby, zvířata a věci, zatímco slova vpravo činnosti nebo vlastnosti. Slova vlevo pojmenuji jako konkrétní, vpravo jako abstraktní a ke každé kategorii řeknu krátkou definici, kterou si Ži napíší do sešitu. U mi později vysvětluje, že definice se daly ještě zjednodušit. Vracíme se ke slovům v prostředním sloupci, ta mohou být abstraktní a konkrétní. Každý Ž si má vybrat jedno se slov a napsat dvě věty (jednu abstraktní a jednu konkrétní). Pak si věty společně čteme a Ži mají určit, ve které je podstatné jméno konkrétní a ve které abstraktní. Co se mi líbilo: Ži na všechno přišli sami, já jsem musela akorát kategorie pojmenovat. Co se mi nelíbilo: Zapamatovat si: Nechat je, aby si na to přišli sami. Datum: 12. 11. 2018 (21) Předmět: LV Třída: 9.A Téma hodiny: Václav Hrabě Činnost: Vlastní výuka Popis hodiny: Na začátku hodiny recituji Žům báseň od Seiferta. Dobereme se k tomu, kdo je autor, a připomeneme si jeho životopis. Následuje kontrola DÚ, která je velmi rychlá, protože úkol nikdo nevypracoval. U dává celé třídě malou pětku. Úkol nechávám na příště. Pouštím třídě nahrávku písně Láska je jako večernice. Někteří Ži reagují, že píseň znají, říkám, kdo je autor textu. Ukazuji Žům Slovník české literatury po roce 1945. Ži mají za úkol doplnit do pracovních listů chybějící informace. Jsem překvapená, že na vypracování úkolu potřebují docela málo času. Čtu báseň Podzim. Ži hádají, jak by se báseň mohla jmenovat. Poslouchám jejich návrhy a poté jim sdělím název. Dávám Žům rozstříhanou báseň Jednou. Ži mají poskládat dvouverší do básně. Tento úkol jim zabere docela hodně času, nic dalšího už bohužel nestihneme. Co se mi líbilo: Ži reagovali na píseň, poté aktivně skládali báseň a nevzdávali se, i když jsem jim špatně poskládané básně rozhodila. Co se mi nelíbilo: Nikdo nevypracoval DÚ. Zapamatovat si: Datum: 12. 11. 2018 (22) Předmět: LV Třída: 8.A Téma hodiny: Josef Václav Sládek Činnost: Vlastní výuka Popis hodiny: Na začátku hodiny přednáším Žům Sládkovu Lesní studánku. Někteří Ži znají báseň od babičky nebo z učebnic z předchozích ročníků. Rozdávám Žům papírky s informacemi o J. V. Sládkovi. Každý Ž má začátek nebo konec sdělení a musí najít spolužáka s druhou částí věty. Pak společně doplní informaci do plakátu s časovou osou života autora nebo do plakátu s dílem. Oba plakáty okomentuji. Rozdám Žům pracovní listy a nechám je, aby si doplnili chybějící informace. Pak si úkol společně zkontrolujeme. Recituji Žům Žáčkovu Aprílovou školu. Ži si vzpomenou, kdo je autor, vzpomenou si i na jeho další díla a na stručný životopis. Připomínáme si, o čem je nonsensová literatura a jak se pozná limerik. Ži čtou své limeriky, které měli napsat za DÚ. U pak rozdává Žům papírky, aby na ně své limeriky přepsali, že je zveřejní ve školním časopise. Co se mi líbilo: Ži pracovali, měli hotový DÚ, nebáli se mluvit. Co se mi nelíbilo:Zapamatovat si:
89	22	český jazyk	3	1	1	2	1	1	1	2	Datum: 19. 11. 2018 (23) Předmět: LV Třída: 9.A Téma hodiny: Jan Skácel Činnost: Vlastní výuka Popis hodiny: Na začátku hodiny si kontrolujeme báseň Václava Hraběte, kterou Ži seřazovali minulou hodinu literatury. Někteří Ži verše nemají, jiní je loví pomačkané v pouzdře. Pak několik Žů řekne básničku, kterou se mají naučit zpaměti (Seifert: Píseň o lásce). Čtu Žům báseň od Jana Skácela Pramen. Nikomu z nich není povědomá. Ptám se, kdo z nich už někdy byl na Svoboďáku, dívají se na mě jako na blázna (protože tam samozřejmě byli všichni). Dojdeme k tomu, že verše jsou napsané kolem kašny. Rozdám Žům pracovní listy. Ži se rozdělí do skupinek po 3-4 členech, každý z nich dostane kousek životopisu nebo díla. Úkolem je vyplnit tu část, pracovního listu, ke které mám informace, a pak se o ně podělit se spolužáky ve skupince. Co se mi líbilo: Co se mi nelíbilo: Někteří Ži nepracovali s ostatními ve skupince, jenom si vyplnili „své“ informace a pak čekali, co bude dál. Navíc jsem v pracovním listu udělala několik chyb. Zapamatovat si: Kombinace práce s odborným textem + skupinová práce je časově náročná. Datum: 19. 11. 2018 (24) Předmět: LV Třída: 8.A Téma hodiny: William Shakespeare: Sonety Činnost: Vlastní výuka Popis hodiny: Čtu Žům Shakespearův sonet. Ptám se jich, kdo překládá Shakespeara (byl to DÚ), odpovídá z celé třídy pouze jeden (ale zato správně). Třída už Shakespeara probírala, opakujeme si tedy, co vědí o jeho dramatickém díle. Probírali Romea a Julii, trochu se zarazíme na tom, kdo dřív umřel. Rozdávám Žům pracovní listy. Na začátku je krátký kvíz o tom, co si pamatují ze života. Na obrázku správně poznají Shakespeara a Komenského. Ži dostanou za úkol najít v sonetu rýmové schéma. Když vymýšlejí další a další možnost, tak už musím přemýšlet, jestli na to opravdu nepřišli, nebo jestli si ze mě dělají srandu. Někteří Ži píšou „svá“ schémata na tabuli, pak hlasujeme, kdo objevil stejné schéma. Verše spočítat zvládli. Ži dostanou za úkol srovnat dva překlady (Vrchlického a Hilského), najít věci, co se liší, a co zůstalo zachováno v obou překladech. Zadání je nejspíš příliš abstraktní, protože nikdo nepracuje tak, jak bych si představovala. Na konci hodiny říkají někteří Ži básničku zpaměti (Sládek: Pomník indiánův). Co se mi líbilo: V části s kvízem Ži pracovali. Co se mi nelíbilo: I když jsem řekla, co přesně chci, stejně nebyli schopní to v básni najít (a to si myslím, že jsem nechtěla nic velkého). Zapamatovat si: Být tak konkrétní, jak to jenom jde. Datum: 22. 11. 2018 (25) Předmět: M Třída: 9.A Téma hodiny: Souvětí souřadná – poměr slučovací a stupňovací Činnost: Vlastní výuka Popis hodiny: Na začátku hodiny říkají někteří Ži básničku zpaměti. Jiní se omlouvají, jestli by mohli básničku říct až další den. Diktuji Žům souvětí podřadná na rozbor. Pak nadiktuji jedno souřadné. Vysvětluji Žům, jaký je rozdíl mezi souvětím souřadným a podřadným. Probíráme poměr slučovací a stupňovací – příklad věty, jednoduchá definice, spojovací výrazy. Ži mají u každého spojovacího výrazu vymyslet příklad souvětí („Tu je husa, tu si dám.“). Co se mi líbilo: Co se mi nelíbilo: Když jsem Žům nadiktovala souvětí souřadné, tak jsem jim pak velmi brzy řekla, že je souřadné, že obě věty jsou hlavní. Měla jsem zkoušet, jako jakou VV by určili VH2. Zapamatovat si: Dát jim prostor, aby si na co nejvíc věcí přišli sami. Datum: 22. 11. 2018 (26) Předmět: M Třída: 8.A Téma hodiny: Skladba – příslovečné určení Činnost: Vlastní výuka Popis hodiny: Na začátku hodiny mají dvě Žyně mluvní cvičení (Rodinný příběh). Jedna se zadrhává a prodýchává, přemýšlím, jestli se rozbrečí, nebo jestli omdlí. Ži v předchozí hodině probírali PU a jsem domluvená s U, že s nimi látku zopakuji. Ptám se jich, co vědí o PU, čím je vyjádřeno, co rozvíjí, jaké máme druhy. Pak jim říkám holé věty, které mají rozvinout pomocí PU. Někteří přidávají i další větné členy. Rozdávám Žům krátký text, ve kterém mají hledat PU a určovat jejich druh. Ži stráví při práci s textem více času, než jsem čekala, takže víc toho v hodině už nestihneme.Co se mi líbilo: Ži pracovali, plnili zadané úkoly, hladina hluku ve třídě byla přiměřená i poté, co učitelka odešla. Ži byli na hodinu připravení, znali potřebnou teorii. Co se mi nelíbilo: Zapamatovat si: Datum: 22. 11. 2018 (27) Předmět: SV Třída: 6.B Téma hodiny: Popis pracovního postupu Činnost: Vlastní výuka Popis hodiny: O přestávce přestěhujeme s Žy lavice (uprostřed uděláme velký stůl). Čtu Žům recept na čokodort, pak se bavíme o tom, jak napsat popis pracovního postupu. Rozděluji Žy do tří skupin. Každá skupina dostane obrázkový návod na jeden pokus (jarová lodička, olejová lampa, chromato) a mají za úkol napsat popis pracovního postupu tak, aby podle něj mohla jiná skupina pokus provést. Na závěr mají napsat seznam věcí, které budou potřebovat. Všichni si stoupneme kolem velkého stolu uprostřed třídy. Každá skupina čte svůj návod a další skupina podle něj dělá pokus. Pokud je návod, nedostatečný, práci zastavím a chci, aby autoři návodu instrukce nějak vylepšili. Po skončení pokusů si znovu opakujeme, co musí obsahovat popis pracovního postupu. Ži si dělají zápis do sešitu. Ještě nechám Žy, aby mi řekli, jak se umývá tabule (a zároveň ji umývám). Zadám Žům témata na DÚ, mají si vybrat jedno z nich. Co se mi líbilo: Ži chápali, co udělali špatně, a ochotně své chyby opravovali. Co se mi nelíbilo: Henry svačil. Zapamatovat si: Datum: 26. 11. 2018 (28) Předmět: LV Třída: 9.A Téma hodiny: Jan Skácel, válečná próza Činnost: Vlastní výuka Popis hodiny: Na začátku hodiny je několik Žů zkoušeno na básničku. Poté chci s Žy zkontrolovat pracovní list z minula (Jan Skácel), ale skoro polovina třídy s sebou pracovní list nemá. Kontroluji tedy pouze s těmi, kteří si ho přinesli. Každý z Žů přečte kousek doplněného textu. Rozdám Žům slova, která mají doplnit do Skácelovy básničky (Co zbylo z anděla). Rozdám Žům pracovní listy na válečnou prózu. Vysvětluju, co to válečná próza je a kdy se psala (kluci vědí, kdo byli legionáři a jak legie vznikly). Rozdám Žům papírky s informacemi, které chybí na pracovním listě. Každá dvojice dostane jeden papírek s chybějícími slovy, která doplní do pracovního listu (název díla a část jeho stručného popisu). Poté každý přečte, co si doplnil, a doplní si to i spolužáci. Co se mi líbilo: Co se mi nelíbilo: Ži neměli pracovní list. Zapamatovat si: Pokud chci s nějakým materiálem pracovat dvě hodiny po sobě (a není na něm DÚ), vyberu a příště zase přinesu. Datum: 26. 11. 2018 (29) Předmět: LV Třída: 8.A Téma hodiny: Válečná próza (František Tichý: Transport za věčnost) Činnost: Vlastní výuka Popis hodiny: Na konci přestávky přicházím do třídy, abychom s Žy přeskládali lavice. (Orel: „Ne, paní učitelko. Prosím, ne! Prosím, prosím, prosím.“) Na začátku hodiny říkají někteří Ži básničku. Čtu úryvek z Transportu za věčnost. Bavíme se s Žy o tom, v jaké době se bude odehrávat dnešní hodina. Ži mají poskládat vybrané úryvky z díla (úryvky nenavazují). Pak si přečteme každý z úryvků a bavíme se, co by udělali oni na místě některé z postav, jak by se zachovali. Zadávám DÚ (podívat se na web projektu a přečíst si jeden z příběhů). Prokop: „Paní učitelko, já to dělat nebudu, na mě to bude moc depresivní.“ Co se mi líbilo: Johanka mluvila!!! Sama od sebe! Ži přidávali i informace, které vědí odjinud, které jim řekli třeba rodiče nebo prarodiče. Co se mi nelíbilo: Zapamatovat si: Nechat si na tuhle knížku 2 hodiny.
91	22	český jazyk	5	1	1	2	1	1	1	2	Na praxi jsem tentokrát odučila jenom třináct hodin. Zaprvé jsme byly u paní učitelky tři a chodily jsme někdy společně, takže jsme se musely vejít do těch pár hodin, které jsme měly k dispozici. Navíc paní učitelka nebyla nějakému akčnímu učení nějak zvlášť nakloněná a po pár hodinách náslechů, kdy jsem poznala třídy, jsem tomu upřímně nebyla moc nakloněná ani já sama. Možná jsem si na předchozí praxi zvykla na super hodné děti, které dávají pozor a pracují, možná jsou děti na Arménské prostě jenom zvyklé na jiný typ práce a nechápou, proč by měly dělat něco jiného. Hned při první hodině, když jsem učila, jsem vyzkoušela skupinovou práci. První otázka, kterou jsem dostala od žáků, byla, jestli bychom to nemohli udělat tak, že bych zadání přidělala na tabuli a oni by si psali každý sám do pracovního listu. Nechtělo se jim přesunovat lavice, pracovat ve skupinách a spolupracovat se spolužáky. Vlastně vůbec nechápaly, proč by měly vyvíjet nějakou aktivitu, když přitom můžou sedět v lavicích a dělat jenom něco málo (a jinak se věnovat svým věcem). Nakonec si ale myslím, že to většinu z nich docela bavilo. Další věc, se kterou jsem narazila, byl tisk. Vytisknout jednu stranu pro každého žáka je už hodně. To mě trochu překvapilo, hlavně proto, že mi paní učitelka už při prvním setkání řekla, že není problém cokoliv vytisknout. No, není. Když je toho málo. Další pracovní listy jsem tedy zmenšovala na formát A5, aby jedna stránka vyšla pro dva žáky. Když jsem pak potřebovala ještě jednou tisknout na A4, tak mi to paní učitelka stejně zmenšila. Děti se pak nemohly vlézt do políček, která měla být dvakrát větší, kvůli špatné kvalitě tisku navíc často ani nepřečetly zadání. Při násleších mě překvapilo, že žáci mají poměrně velké znalosti. Při výuce jsem zjistila, že to není zase tak horké. Znalosti sice mají, ale neumějí je používat. V jedné osmé třídě se zasekli už u určování mluvnických kategorií u podstatných jmen. Přiznávám tedy, že úkol byl zadán naopak, než jak bývá obvyklé, měli v textu hledat slova k příslušným vzorům a určit u nich rod, číslo a pád. Nicméně s nalezením slov nebyl problém. V rychlosti jsme tedy slovně zopakovali, jaké mluvnické kategorie určujeme u podstatných jmen. Pak jsem se sklonila k paní učitelce, abych jí řekla, že to děti asi opravdu neumí. Odpověděla mi: „No, oni jsou úplně blbí.“ Žáci v prvních lavicích to museli slyšet. Taková věta mi přijde hodně nepříjemná lidsky a velmi neprofesionální. Navíc od někoho, kdo je to měl přeci naučit. Nejlepší hodina byla nakonec ta, kde jsem byla sama. Paní učitelka si vzala jednu dívku do kabinetu, aby s ní řešila pravděpodobnou anorexii (což se o týden později ukázalo jako planý poplach, protože dívenka je sice hodně hubená, ale jí normálně). Kluky, kteří měli blbé kecy („Evička má hodinu papání.“) jsem zkrotila myslím docela svižně. Říkám si, že je vlastně docela škoda, že tam paní učitelka nebyla, protože jsem měla hodinu vymyšlenou podobně, jako to dělá ona – referáty, krátký zápis a práce s pracovním sešitem. Ani jedna vytištěná stránka. Z praxe si odnáším poučení, že všechno není tak růžové, jak se mi zdálo ještě v prosinci. Školy bojují s kázní i s nedostatečným materiálním zabezpečením, rodiče často nechápou, že se jejich potomci chovají doma a ve škole jinak. Na druhou stranu, i když jsem odcházela z hodiny úplně zdeptaná, tak se nakonec všechno ukázalo být lepší, protože mi postupně naskakovaly takové ty pěkné momenty, které v té hodině proběhly.
92	23	geografie	1	1	1	1	1	1	1	1	Začnu chronologicky od prvních pocitů, resp. od prvních hodin, které jsem zažil na škole jako vyučující. V rámci praxe jsem si dohodl, že začnu učit na mé vysněné škole a to tedy na Biskupském gymnáziu. Škola, která způsobila, že jsem si vybral právě tuto fakultu a následující povolání učitele. Jako provádějícího učitele jsem si vybral profesorku, která mě připravovala už na příjímací zkoušky na VŠ z tělocviku. Učí i zeměpis, takže volba koho si vybrat byla pro mne naprosto jasná. Dohodli jsme se, že začneme hned, jak to půjde, a nebudeme čekat na nějaký termín. Shodli jsme se na tom, že náslechové hodiny zredukujeme, ve výsledku jsem tedy pozoroval dvě hodiny zeměpisu ve třidách, které budu učit. Shodou krásných okolností, jedna ze tříd je třída, se kterou jsem byl na lyžařském kurzu minulý rok, a celkem dobře jsme si již během kurzu sedli. Už na kurzu mne děcka brala a poměrně respektovala, takže jsem měl o další důvod méně proč být nervózní a být co nejvíc v „pohodě“. Další výborná věc byla, že téma, které se právě učí v této třídě, se shoduje s aktuálním seminářem z regionální geografie, kterou mám na pajdáku. A tedy Austrálie a Oceánie, Antarktida, což se velice hodí, jelikož se člověk v pondělí na regionálce dozví spoustu zajímavostí a i dobrých rad, jak výuku osvěžit. A tyto vychytávky se potom se potom snažím přenést do mé reality ve škole. Z této třídy, tedy z 3. ročníku 4 letého gymnázia jsem strach neměl. Navíc paní profesorka je přímo třídní učitelka tohoto třeťáku, takže je velice dobře zná. Druhá třída je kvarta tedy, 9 ročník, a tady mne upozorňovala, že to bude trochu jiné kafe. Zkrátka puberta v plném proudy, děcka to mají na párku, jak se říká. Hlavně říkala, že se nemám nechat rozhodit a nebrat si nic vážně, abych z toho nebyl nějak špatný. Byl jsem rád, že jsme k sobě byli takto upřímní, a i to je jeden z důvodů proč jsem si ji vybral, jelikož jsem věděl, že mi řekne popravdě a velice upřímně co si myslí i kdyby to bylo něco, co nechci úplně slyšet. Taky mi doporučila, že člověk si musí být sám schopen ze sebe si udělat srandu a svým způsobem být stejně nebo lépe ještě více praštěný než samotná děcka. Ony pak vidí, že nemá cenu si z vás utahovat, protože ví, že to nemá cenu, že nás nezesměšní oni sami. Tyto vlastnosti jsou mi velice blízké, trpělivost a schopnost sám sebe nebrat vážně a skousávat vtipy na vlastní adresu – na to jsem expert. Na první hodinu jsem se chtěl dokonale připravit, času nakonec moc nebylo, ale právě díky regionálce jsem o Austrálii byl schopen mluvit celkem, jak se říká, z patra. K tomu mne napadá častá otázka mých kamarádů, kteří začali učit až v tomto období, jak jako jsem byl schopen učit a co jsem jim říkal atd atd atd. Hrozně mě to pobavilo a baví neustále. Že jako jakou jsem měl přípravu a jak dlouho mi zabrala, a že co jsem dělal, když neposlouchali, jestli jsem se nepotil jak blázen apod. Osobně mi nedělá velký problém mluvit z patra a navíc pokud je to téma, které mne baví a o kterém mám seminář, tak je to easy. Další častá otázka byla, že jako o čem jsem mluvil celých 45 minut. Říkám – jestli to chcete úplně zabít (našel bych i expresivnější slova, které to lépe vystihují), tak mluvte celých 45 minut. Ani my na VŠ nejsme schopni udržet pozornost více než deset dvacet minut maximálně. Tak jsem jim řekl, ať řeknou základní info, charakteristiku a poté ideálně pomocí učebnice, atlasu, pracovního sešitu zadají úkoly do dvojic případně hromadnější formu. Během těchto úkolů, děcka kontrolujte, dávejte doplňující otázky, pomáhejte jim s vypracováním atd. A na závěr nebo v průběhu mít ideálně předem najité krátké max. 5 minutové video přímo k tématu. Hodina proběhla ve výsledku celkem dobře, nemyslím si, že by tam byl nějaký vysloveně kritický nebo přímo pokažený moment. Zpětně jsem zjistil, že jsem udělal v jednom letopočtu chybu, ale co už – jsou horší věci, a člověk se neustále učí. Po skončení hodiny, jsme si sedli do kabinetu a trochu si zhodnotili právě odučenou hodinu. Reakce byla pozitivní a já měl radost.
93	23	geografie	2	1	1	1	1	1	1	1	Začnu se situací, kterou jsme již trochu probrali na semináři tento týden. Bavili jsme se o kázni a nekázni a co s ní. Přišel jsem do hodiny ve třídě, kterou učím. Jako obvykle byla děcka po přestávce rozdováděná. Mně osobně tohle to vůbec nevadí, resp. nijak mě to nerozhodí, abych se bál, že hodinu nezvládnu. Tentokrát se mnou do hodiny přišla i paní profesorka, potřebovala si vyřídit pár věci s třídní knihou. Vyměnili jsme si mezi sebou pohledy a pak mi řekla, ať si z nich trochu udělám srandu a řeknu jim, jestli se okamžitě neuklidní, tak budou zkoušení. Jak jsme si již řekli v hodině – princip vhodného vyhrožování poměrně účinně funguje. Studenti okamžitě ztichli a na můj pokyn v klidu zasedli do lavic. Po té jsem dal teoretický úvod k tématu globálních změn, které se týkají změn životního prostředí a obecně klimatických změn. Používáme učebnice od Frause, tam mě na začátku tohoto téma zaujal článek s nadpisem – Může za arabské jaro v Sýrii také klimatická změna? Článek jsem si v rychlosti před hodinou prolétl a nikde jsem nenašel zmínku o Sýrii nebo cokoliv s ní spojující. Řekl jsem si, že by ale nebylo špatné si článek přečíst, mimochodem se tam řešil potápějící ostrov Tuvalu. Nechal jsem článek i s nadpisem přečíst nahlas, potom jsem se zeptal studentů, jestli se jim něco nezdá, resp. trochu jsem je trochu nakopl a zeptal se, jestli jim přijde odpovídající nadpis s článkem. Naštěstí pochopili a ozvali se, že absolutně nekoresponduje. Tak jsme trochu započali diskusi, říkal jsem jim právě, ať si dávají bacha na senzační titulky u článků a že toto je dobrý příklad, že ne vždy se nadpis shoduje s obsahem. Nevím jestli to byl záměr autora, ale spíš to považuju za dobrý přešlap v učebnici :D. Následně jsem se jich ptal, jestli znají pojem arabské jaro, neznali tedy asi až na jednoho. To mne trochu překvapilo, ale vzápětí mi došlo, že jsou to teprve kvartáni a přece jenom jakýsi všeobecný přehled ještě nemůžou mít natolik široký. Pokusil jsem se jim objasnit tento pojem skrze přirovnání z našich dějin tj. Pražské jaro a aspoň v jednoduchosti jim předat, že pojem arabské jaro je souhrnný název pro revoluce v severní Africe a na blízkém východě v posledních 10 letech. Zpátky k nekázni, ono uklidnění skrz vyhrožování na začátku hodiny, mělo ale i svá negativa. Normálně jsou studenti zvyklí, i na to že jsou tak mladí, aktivně komunikovat a odpovídat na otázky a vést poměrně obsáhlou debatu. Teď bylo ale vidět, že se bojí po tom začátku. Člověk pokládal otázky a bylo vidět, že se jim úplně nechce. Naštěstí jsem je pár otázkami a pokyny v průběhu hodiny opět dokázal „oživit“ a diskuse probíhala jako vždy.
94	23	geografie	3	1	1	1	1	1	1	1	Třetí deník zahájím také tématem o kázni. Tentokrát to bylo více situací a příkladů jak si udržet pozornost a klid ve třídě. Řešili jsme globalizaci a tentokrát byla diskuse živá již od začátku. Opět bylo na řadě řešit, jaké vnímáme klimatické změny apod. Zadal jsem na vypracování dvě nebo tři cvičení z pracovního sešitu a nechal studentům pár minut na samostatnou práci. Během toho jsem začal chodit po třídě a kontrolovat, jestli mají všichni sešit a zda pracují. Potom jsme začali společně procházet zmíněná cvičení, doptával jsem se na otázky a probírali jsme možné odpovědi. Zaprvé kluk, který sedí v první lavici, trošku asociál si položil hlavu na lavici – spal nespal, nevím. To jsem neřešil, předtím vždy plnil vše, co měl a i během kontrolování si zapsal klíčové odpovědi, říkal jsem si, že pokud si sám neuvědomí, že takhle ležet nemůže, tak mu to trochu osolím za chvilku. Další byla dvojice holek, která se nevím, jak moc k tématu bavily, ale i tady platilo, že to byly dvě, které vždy plní co mají. Tak těch jsem se optal na názor k tématu a na chvíli to vždy zabralo a utišily se. Další byla skupinka čtyř holek v druhém rohu učebny, ty jsem uklidňoval zase způsobem, že jsem přestal mluvit a zaměřil jsem se na ně, takže po chvilce pokud si to neuvědomily sami, tak jim spolužáci naznačili, že je přerušen výklad kvůli nim. Nějakým záhadným způsobem ovšem měly vždy vše poměrně dobře zapsáno. A poslední výtečnici jsou kluci uprostřed, ti si s radostí kradou batohy a přesouvají si je mezi sebou nebo ideálně až k tabuli a pod ní. S těmi je největší sranda. Na tomto jsem chtěl poukázat, že na každého platí trochu něco jiného a ne vždy je to lehké odhadnout. Kluk, který spal – se mne potom na něco zeptal, co měli všichni už zapsané, resp. otázku kterou jsme řešili společně, tak jsem mu v klidu odpověděl a po té dodal, že kdyby nespal tak by to věděl. Borce co si přesouvají batohy, si zase dobírám různými poznámkami, aby si nepřipadali tak „hustě“. Někdy to vyjde, někdy ne. To jsem ostatně probíral i po hodině s paní profesorkou jestli jsem do jednoho neryl moc – ale jak jsem správně odhadl, potvrdila mi to taky, je to ten typ, kterému to rozhodně neublíží a nevezme si to nějak osobně. Hlavně pak vidí, že mě jen tak něco nerozhodí a že jsem jim schopen oplácet stejnou mincí, když mají rádoby vtipné komentáře na moje otázky či odpovědi. Bohužel se omlouvám, negativních emocí teda zkušeností, kterých mají mý kolegové pár v zásobě, tak takové jsem doposud v hodinách nezažil, tak snad stačí tyto spíše pozitivní.
96	23	zeměpis	5	1	1	1	1	1	1	1	Tentokrát se chci zaměřit na aktuální hodinu zeměpisu, kde bylo téma – půdy ČR, pedosféra obecně. Po delší době jsem si dal opravdu záležet s přípravou na hodinu. Předchozí témata byla jednodušší v tom, že šlo o poměrně globální témata, tudíž se vždy zavedla diskuse a hodina jednoduše uplynula. Tato hodina ovšem byla na téma, které není zcela oblíbené ani u studentů, ani u samotných učitelů. Mé štěstí bylo v tom, že jsme tento týden, před zmíněnou hodinu, probírali téma půd jak u doc. Kolejky, tak u doc. Hoffmana. Měl jsem tedy více než dobré základy a podněty, nápady jakým způsobem uchopit toto téma, aby bylo záživnější, než jak tomu obvykle bývá. Vycházel jsem z prezentace, kterou společně vytvořili páni docenti. Kdy se půda bere jak průřezové téma. Bylo mi jasné, že celou prezentaci resp. celé téma nestihnu v jedné hodině, že je to téma minimálně na dvě, tři hodiny. Navíc, před hodinou jsem se dozvěděl, že má jedna studentka nachystanou prezentaci, takže bylo jasné, že se toho stihne opravdu minimum. Ještě k prezentaci výše zmíněné studentky. Měla připraveno téma – Haná a obecně jeho zvyklosti apod. Prezentace byla hezky strukturována, doplněna třemi videi týkající se zvoleného téma. Studenti spolužačku poslouchali a dávali pozor. Zapomněl jsem zmínit, jedná se o 3. ročník 4 letého gymnázia. To mne také uklidnilo, a říkal jsem si, že dnes udrží pozornost i během mé prezentace. Naštěstí poměrně slušná kázeň panovala i během mého výkladu. Na úvod jsem zvolil pocitovou mapu s tématem – co vás napadne, když se řekne půda. Chtěl jsem po ně i asociace čistě synonyma na slovo půda, zmínil jsem, že mi nejde pouze o geografické chápání pojmu půda. Třída mne mile překvapila, krom tradičních pojmů jako zemědělství apod. padly pojmy jako rozšiřování pouští, mikroorganismy, hnědozem. Poté jsme promítli několik snímků znázorňujících různé formy hospodaření s půdou a rozdílné půdní typy v odlišných klimatických, podnebných podmínkách. Tentokrát se mi nepodařilo tolik zaktivizovat třidu, jako při předchozích hodinách, na příště si budu muset připravit více „kvízových“ otázek, které je zaujmou a podnítí diskusi. Ostatně i následující snímky v prezentaci se budou věnovat vymycování deštného pralesu apod. takže pevně věřím, že diskuse opět ožije.
97	24	ruský a francouzský jazyk	1	-1	-1	-1	-1	-1	-1	-1	Po prvních pár hodinách (spíše náslechových) jsem již schopna říct, že být učitelem není tak jednoduché, jak se zdá a rozhodně to není pro každého. V případě našeho pana učitele je to tak půl na půl, řekla bych. Na jednu stranu vypadá, že má respekt a žáci jsou s ním spokojení, ukáznění a přijde mi, že i rádi chodí do hodin s ním. Z druhé strany ale vidím určité nedostatky, zejména co se týče komunikace a porozumění mezi žáky a učitelem. Například: jeden žák se pana učitele zeptal, jak se napíše “to je”, ale pan učitel zřejmě nepochopil a napsal úplně něco jiného. Z mého pohledu pak žák buď vzal tu “blbost” co mu učitel řekl a napsal na tabuli s tím, že “to je” se prostě napíše “le” nebo už neměl odvahu se ptát znova (pan učitel umí být i rázný). Další z věcí, čeho jsem si všimla a co mě docela zaráží je, že pan učitel málo píše na tabuli, veškeré výrazy, které by si žáci mohli osvojit nejen slovem, ale i písmem pak jdou jen do ucha a druhým uchem ven. Přijde mi to pak jako neustálé omílání toho samého dokola, protože co člověk nemá napsáno, jako by se o tom vůbec nemluvilo, zejména ve škole. Abych ale pořád jen nevypichovala chyby učitele, musím říct, že jedna věc se mi moc líbila. I přesto, že děti občas odpoví špatně, učitel na ně není naštvaný, naopak, za odpověď poděkuje a tváří se mile. To dodává žákům alespoň pocit toho, že to úplně nepodělali a nebojí se příště zase něco říct. Ke konci hodiny když žákům děkoval za jejich účast a komunikaci v hodině, často i jmenovitě a skoro každého za něco pochválil, to bylo úplně nejkrásnější, protože je pak vidět, že žáci nejsou úplně zhroucení a odchází na další hodinu s úsměvem.
98	25	fyzika, chemie a technická výchova	1	2	1	1	1	1	2	1	6. třída, matematika P. uč. rozdala žákům pracovní listy s opakováním látky z 5. ročníku. Měli pracovat samostatně a v případě že něčemu nerozumí přijít přímo za ní. Takto měla během hodiny i po vysbírání zpětnou vazbu, co se na prvním stupni naučili a s čím jsou problémy. Tip: kdo je hotový se samostatnou činností nebo testem, přijde za ní a vezme si papír s procvičováním, který může vypracovávat. Tyto papíry má učitelka vždy u sebe a žáci v nich mohou pokračovat kdykoliv je čas. Za hotový a správně vyplněný papír získají malou jedničku za aktivitu > za tři je jedna velká do známek. Tento přístup se mi líbí, protože jedničky za aktivitu mohou získat i pomalejší žáci, kteří si jeden procvičovací papír mohou postupně vypracovat třeba za tři vyuč. hodiny… Motivací pro žáky je jednička, pro učitele je výhoda klidné třídy. 6. třída, pracovní činnosti – dílna. Dá se říct, že třetina této hodiny byla promrhaná tím, že polovina třídy neměla potřebné pomůcky k rýsování, správný sešit nebo neměla udělanou výzdobu v sešitě… Další problém nastal, když p. uč. zjistila, že spousta žáků nemá nalepený pracovní list, který jim minulou hodinu dávala. Žáci byli otrávení, učitelka naštvaná a celkově tato hodina začala špatně. Když jsem tyto šílené operace pozorovala, přemýšlela jsem, zda je možné jim nějakým způsobem předejít nebo je minimalizovat. Myslím si, že by nebylo špatné, aby měl každý založený svůj šanon, kam by si zakládal veškeré papíry a výkresy, se kterými bude v dílnách pracovat. Tyto složky by si nechávali založené v dílně nebo ve třídě a domů by si je brali jen v případě nějakého výjimečného úkolu… 6. třída, informatika. Učila jsem hodinu informatiky v šesté třídě. Žáci si měli vyhledat informace ohledně historie počítačů a informace zpracovat ve wordu. Nachystala jsem si na úvod hodiny několik otázek, abych zjistila, co ví a zároveň jim přiblížila dané téma a cíl hodiny. Chtěla jsem, aby si sepsali menší přehled o počítačích, jak v které době vypadaly a co umožňovaly. Kdo měl čistě zkopírovaný text, tak jsem jej rovnou mazala. Nakonec se mě jedna žákyně zeptala, zda může odevzdat podobný text jako je tento „Dříve byly počítače obrovské a vážily třeba 5tun. V dnešní době jsou počítače čím dál menší a čím dál schopnější.“ A já to brala jako úspěch, protože si z hodiny něco odnesla, napsala to vlastními slovy a na tom do budoucnosti můžeme stavět. O týden později měla tuto hodinu jejich p. učitelka a chtěla po nich, aby si k historii počítače vypsali konkrétní počítače a v jakém roce byly vyrobeny. Toto zadání jsem jim zřejmě měla zadat i já minulý týden, ale přijde mi zbytečné se takto dopodrobna zabývat počítači, když žáci ještě minulou hodinu ani netušili, jak vypadaly jedny z prvních počítačů, jejich velikost apod. Především nevím, k čemu jim tyto konkrétní informace budou…
99	25	fyzika, chemie a technická výchova	2	2	1	1	1	1	2	1	6. třída, pracovní činnosti – dílna Líbila se mi pomůcka, kterou p. uč. používala pro vysvětlení pravoúhlého promítání. Jednalo se o promítací kout, ve kterém žáci názorně viděli na jednoduchém předmětu (houbě), kam a jak se která strana promítne. Promítací kout byl ve 3D a dal se rozložit na 2D zobrazení, kterým zakreslujeme objekty. Osobně bych však zvážila, zda nevyužít pracovních listů, kde by byl znázorněn promítací kout a systém zobrazování pravoúhlého promítání. Žáci by si sami doplňovali, co je to bokorys, nárys, půdorys, jak a kam se zkoumaný objekt promítne atd. Takto si v hodině žáci vše rýsovali do sešitů a byly s tím velké problémy, že nevěděli, jak narýsovat promítací kout, jaké rozměry použít apod. Celé to jinak skvěle připravenou hodinu zbytečně komplikovalo. 8. třída, matematika. Učila jsem užití Pythagorovi věty (slovní úlohy), kdy jsem pracovala se slabší skupinou žáků. Jako přípravu jsem si spočítala všechny zadané příklady a díky tomu jsem se rozhodla začít s druhým příkladem, který mi přišel snazší a využíval pouze znalost vzorce. Díky němu jsme zopakovali vzorce a mohli jsme vypracovat další příklad, u kterého už žáci museli „přemýšlet“. Myslím však, že se mi podařilo všechny a zapojit a příklad jsme bez větších problémů spočítali. U třetího příkladu však nastal problém, protože jsme si museli představit co vlastně počítáme a jak to vypadá. Jednalo se o zjištění velikosti u úhlopříčky kvádru. Snažila jsem se při vysvětlování o přirovnání typu: „kdybyste ten kvádr rozřízli, uvidíte obdélník s úhlopříčkou“. Bylo mi jasné, že ne všichni se na mě dívají s pochopením, až mě napadlo barevně daný obdélník zvýraznit, což byl velmi pozitivní krok. Samozřejmě vím, že barvičky dělají hodně a je dobré je používat, ale nejsem na ně zvyklá. Takže poučení zní, barvičky, barvičky, BARVIČKY! Na konci hodiny nás už tlačil čas a já poslední příklad stihla jen vysvětlit tak, aby ho byli schopni doma dopočítat. Když jsem se bavila s p. uč. říkala, že s druhou skupinou dopadli úplně stejně.
100	25	fyzika, chemie a technická výchova	3	2	1	1	1	1	2	1	Matematika – tipy: Pokud se probírá nová látka, snažím se, aby žáci sami přišli na různé zákonitosti, vzorce apod. Dobré je, vyčlenit si jednu stránku v sešitě, ke které se budou během procvičování/probírání vracet a vypisovat si tak všechny vzorce a poučky k sobě. tj. nebudou listovat a hledat „kde to bylo“. Žáci počítají samostatně do sešitu a postupně chodí i k tabuli. Pokud někdo na tabuli udělá chybu, která se objevuje častěji nebo si žák neví rady-zaklepu na tabuli a vyžádám si pozornost celé třídy. Zeptám se jich, kde je na tabuli chyba a proč. Zjistila jsem, že je to lepší způsob než neustále upozorňovat „tady je častá chyba“ nebo „dávejte u tohoto pozor“ apod. Žáci si pak pamatují jen „á další pozor“, ale ne obsah. 6. třída, informatika. Učila jsem hodinu informatiky, kde měli žáci zadanou práci ve Wordu (cvičení spočívalo v upravování textu a seznámením se s různými nástroji). Třída žáků se mi rozdělila na tři části: 1. kluci, kteří byli hotoví během pár minut; 2. skupina které práce trvala déle, ale pracovala samostatně a bez problémů; 3. holky, kterým práce trvala téměř celou hodinu a několikrát se mě ptaly, jak a co mají dělat. Další hodinu bychom měli pokračovat v zadané práci ve Wordu. Kvůli velkým rozdílům ve třídě ale potřebuji nějakým způsobem zaměstnat šikovnější žáky, aby se také dozvěděli něco nového a nenudili se. Nejspíš vytvořím vlastní procvičování s pokročilejšími funkcemi (například styly, odsazování apod.). Nebo by mohli pomáhat slabším žákyním… Nic dalšího ani lepšího mě aktuálně nenapadá.
101	25	fyzika, chemie a technická výchova	4	2	1	1	1	1	2	1	V jedné hodině jsem na náslechu zažila situaci, kdy byli žáci naprosto nesnesitelní. Bavili se, vyrušovali, učitelka se snažila několikrát situaci ve třídě uklidit, avšak bez úspěchu. Bylo mi té učitelky i těch pár jedinců, kteří dávali pozor, líto. Snažili se, co mohli, ale ostatní to absolutně nerespektovali. Paní učitelka byla po hodině unavená a sama z té hodiny byla nešťastná. Od paní asistentky jsem se později dozvěděla, že se takto nechovali jen v této konkrétní jedné hodině, ale celý den. V této chvíli jsem si říkala, že se asi opravdu najdou dny, kdy se člověk cítí absolutně bezmocný – snaží se a udělá vše, co může, ale když s člověkem žáci odmítají komunikovat, je to špatně. Tou lepší variantou je ještě to, že takový den v některých třídách nastane jen jednou za čas. Problémem však nastává, pokud takovýto stav přetrvává dlouhodoběji. V tomto případě si myslím, že to ale musí vadit i samotným žákům, kteří se přes vyrušování spolužáků, byť by chtěli, moc nenaučí. Jedna paní učitelka má ve škole výborně „vycvičené“ žáky, kteří jí opravdu před každou hodinou přijdou do kabinetu, jestli nepotřebuje nějaké pomůcky. Z jedné třídy jí dokonce chodí pravidelně tři žačky. Jelikož paní učitelka nemá tolik pomůcek, které by potřebovala vzít. Rozděluje potřebné pomůcky na komínky a určuje pořadí, v jakém jí je mají dát na stůl. Moc se mi to líbí - na holkách je vidět, že paní učitelku vidí rády, a že se na ni těší. Jednou bych chtěla mít také takový vztah se svými žáky a doufám, že se mi podaří mít ve třídě i takové šikovné pomocníky, kteří si opravdu před každou hodinou vzpomenou a zajdou do kabinetu pro potřebné pomůcky.
102	25	fyzika, chemie a technická výchova	5	2	1	1	1	1	2	1	Nedávno se mi v jedné třídě podařilo vysvětlit učivo tak, že ji pochopilo i dítě, které s ní dlouhodobě bojovalo a nechápalo ji. Popravdě jsem si připadala, že mám větší radost, než ten žák. Vůbec mi to ale nevadilo. Myslím si, že nechtěl dát najevo svou radost před spolužáky, i když i ti ho velmi pěkně podpořili a měli radost s ním. A přesně takové momenty jsou osobně pro mě důležité, aby mi připomínaly, že ne vždy je vše černé, tak jak se na první pohled může zdát. Dnes to bylo opravdu náročné. Občas si říkám: „Je tohle vůbec možné?“ Nad některým chováním dětí se opravdu dost podivuji. Někteří se chovají takovým stylem, že je jim vlastně úplně jedno, že s nimi hovoří učitel. Chovají se tak, jako kdyby ten učitel byl největší spodina, se kterou se setkal. Možná bych to ještě pochopila od rodičů dětí... ale přímo od žáků? Evidentně přebírají to, co slyší doma. V jedné třídě je chlapec s velice problémovým chováním, kvůli kterému má učitel asistentku. Žák v hodinách nejeví většinou o učivo zájem a často se hádá nejen s učiteli, ale i se spolužáky. Sama jsem byla svědkem jedné dost nepříjemné hádky, která proběhla mezi ním a učitelem, protože žák odmítal pracovat a odšroubovával místo zadané práce šroubky z lavice. Do řešení konfliktu se zapojila i asistentka, která situaci moc nepomohla. Nakonec byla žákovi udělena poznámka a do konce hodiny seděl a nic nedělal. V takových chvílích přemýšlím nad tím, o jak složité a těžké povolání se jedná. V některých situacích jsou učitelé bezmocní a mají poměrně málo prostředků, pomocí kterých by docílili toho, co potřebují. Sama jsem z té situace neměla vůbec dobrý pocit a přemýšlela jsem, co žáka vedlo k tomu, aby se (nejen) k paní učitelce takto choval.
103	26	matematika	1	-1	-1	-1	-1	-1	-1	-1	Dnešní hodinu jsem strávil asistencí v deváté třídě. V hodině matematiky jsme procvičovali vytýkání NSD z výrazů a také aplikaci známých vzorců pro roznásobování závorek tvaru (a+b)^2 apod. Paní učitelka začala hodinu pozdravem (žáci se postaví a jsou vyzváni k posazení až po dosažení určité úrovně klidu) a vysvětlením, proč se nebude psát slíbená písemka („aby to bylo fér“, protože vedlejší třída zaměnila písemkové a domácí sešity). Prvním úkolem pro žáky je otevřít si sešity a napsat nadpis „Rozklad výrazů na součin“. Úpravu paní učitelka nekontroluje, u žáků je na velmi rozdílné úrovni. Na tabuli jsou nachystány různé členy (např. 3a^2 bc^3) na samostatném papíru A4. Ten je připevněn magnety, takže je možné k sobě dát libovolné dva členy, doplnit znaménko a vytvořit tak celý výraz. Díky takovému postupu máme k dispozici mnoho výrazů (jen kombinujeme členy) a navíc žáci každý člen vnímají zvlášť, takže se v příkladu dobře orientují, mají ho strukturovaný. Možná by bylo ještě lepší použít různé barvy a usnadnit si tak komunikaci z žáky, protože bych pak mohl ukazovat na různé členy pomocí barev. Před začátkem počítání si učitelka ověřuje teoretické znalosti: „Co hledáš?“ „Největší společný násobek.“. Poté tvoří různé příklady, žáci si je píší do sešitu a zájemci se hlásí, aby mohli nahlas říct upravený tvar. Učitelka píše na tabuli, žáci k ní nechodí. Výhodou je čitelný zápis a úspora času, nevýhodou pak pasivita žáků. Ve třídě nepanuje úplné ticho, téměř v každé lavici se komunikuje. Většinou však o řešených příkladech. Jsem mile překvapen, že žáci berou pomoc jeden druhému jako automatický postup, radí si a vysvětlují. Paní učitelka jistou úroveň hluku toleruje, dvakrát během hodiny však žáky vyzvala k uklidnění. U jednoho příkladu se stalo, že žáci nenašli „nic, co by mohli vytknout“. V takovém případě jim paní učitelka vysvětlila, že mají psát „nemá řešení“. Tento postup se mi nezdá úplně korektní, osobně bych žákům vysvětlil (nebo uvedl jako zajímavost), že samotný výraz je řešením, protože můžu „vytknout 1“ a výraz opsat, takže není pravda, že by se nic vytknout nedalo. Paní učitelka však zřejmě nechtěla žákům „zamotat hlavy“ a zřejmě vychází ze svých zkušeností, což mě přinutilo přemýšlet nad přiměřeností výkladu a učiva. Žák při jednom z příkladů přehlédl znaménko „-„ a použil špatný vzorec. Paní učitelka si ihned uvědomila, jak chyba vznikla, a proto na ni nemusela reagovat ryze negativně, ale ve stylu „to by bylo, kdyby tam bylo plus“. Myslím, že taková reakce je žádoucí, protože žák ví, že i když něco neudělal dobře, prokázal jistou znalost. Později procvičujeme i příklady „opačné“ (roznásobený výraz upravujeme na tvar „závorkový“). Tento postup žákům dělá větší potíže, zřejmě se s ním nesetkávají tak často a nejsou tak sebevědomí při řešení. V poslední třetině hodiny jsou žáci vyzváni v vytažení pracovního listu. Ten je vlastně sbírkou příkladů a zjevně s ním již pracovali, někteří mají cca polovinu hotovou, jiní tak daleko nejsou. Mají si vybírat libovolné příklady a postupně doplňovat. S dotazy se chodí ptát k tabuli, vybrané (typické) problémy vysvětluje paní učitelka nahlas všem. Dvojici dívek v jedné lavici zjevně počítání nedělá problém, naopak ve vedlejší lavici se dvojice chlapců s příklady trápí. Po přesazení dojde k pozitivní změně, dívky hochům pomáhají.
104	26	matematika	2	-1	-1	-1	-1	-1	-1	-1	Dnes jsem absolvoval náslechovou hodinu matematiky v šesté třídě. Jednalo se o pátou vyučovací hodinu (po obědě), paní učitelka je zároveň učitelkou třídní (patrná dobrá znalost schopností a dovedností všech žáků), ve třídě je navíc přítomna asistentka (žák s ADHD) – na dospělou osobu připadá 12 žáků, díky tomu je práce efektivnější, hlásícímu žákovi se evidentně velmi rychle dostane pomoci. Paní učitelka si při zahájení stoupla před tabuli a beze slova čekala, až se třída ztiší – žáci jsou zvyklí, že při nekázni se hodina „protáhne“ – proto chtějí sami stihnout práci co nejdříve a po chvíli se úplně ztiší. Poté paní učitelka připomene předchozí hodinu („Minule jsme procvičovali desetinná čísla, a protože to některým z vás moc nešlo, vyrobíme si dneska takovou pomůcku k pocvičování.“). Pomůcka není nijak představena – zřejmě bych si předem vzorovou připravil a ukázal žákům, jak bude vypadat a k čemu slouží (motivace). Paní učitelka s asistentkou rozdávají materiál (obálka a čistý list papíru formátu A4) a vysvětluje, že si žák má obálku podepsat. Následně všem ukazuje, jakým způsobem budou papír ohýbat a stříhat. Možná bych rozdáváním pověřil někoho z dětí, čímž bych využil jejich nadbytečnou energii a zároveň jim dal pocit, že jsou důležití pro organizaci. Instrukce pro rozdělení papíru na části jsou zadávány většinou slovně a paní učitelka využívá intuitivní znalosti zlomků („rozdělíme na čtvrtiny“) a geometrie („musí vzniknout podlouhlejší obdélníky než předtím“). Na vzniklé částí papíru si žáci mají napsat číslice 1 – 9 a na tři zbylé číslici 0. Poté jsou vyzváni k tomu, aby si vzali tužku a představovali si, že je to desetinná čárka. Paní učitelka poté diktuje desetinná čísla (např. „patnáct celých a osm setin“) a žáci mají za úkol je na lavici sestavit z kartiček a desetinné čárky (tužky/pastelky). Některým žákům dělá problém zorientovat se v řádech desetin, setin apod. – přidávají nuly navíc. Dobře reagují na vysvětlení analogie se známými řády (od jednotek jdeme doleva – desítky, stovky, … - podobně jako doprava – desetiny, setiny, …). Zkontrolovaná čísla mají za úkol podle pokynů dělit a násobit desítkou, stovkou, tisícem apod. Všechny děti evidentně dobře chápou, že u podobných příkladů se pouze posunuje desetinná čárka. Mají však problém určit, na kterou stranu. Zjišťuji však, že poznají „velké číslo“ od čísla „malého“ (rozdíly řádů) a zároveň si dobře uvědomují, že při dělení se číslo zmenšuje („dělím ho na menší části“) a při násobení se zvětšuje. Po připomenutí těchto faktů si všechny děti, jimž jsem pomáhal, správně odvodí, kam čárku posunovat. Paní učitelka začne vysvětlovat některá úskalí zápisu desetinných čísel, nechává žáky porovnávat: 0,09 a 009 (upozornění na nesmyslný zápis čísla 9) 9 a 9, (-||-) 9,0001 a 9,0000. Později si děti navzájem ve dvojicích vymýšlí čísla a mají je za úkol z kartiček sestavit. Dívka dá sousedovi za úkol sestavit číslo „čtyři sta padesát celých deset setin“ – oba se zamyslí a shodnou se, že to nedává smysl, já je však vybídnu, aby to zkusil, tak jak si to představí. Hoch sestaví číslo 450,10 a já mu zakrývám nulu na místě setin s dotazem, jestli se tím číslo mění. Hoch správně konstatuje, že „asi ne“ a já mu vysvětluji, že je to pravda, ale správný zápis (a samozřejmě výslovnost) je úspornější a logičtější, s čímž souhlasí a číslo správně čte jako „čtyři sta padesát celých jedna desetina). Po procvičování jsou žáci vyzváni, aby si kartičky uklidili do obálek, podepsali a založili do učebnic. Bylo zřejmé, že kartičky pomohly žákům s orientací v řádech. Výroba jednoduché pomůcky sice zabere podstatnou část hodiny, ale takto využitý čas je investicí, která se může vyplatit v budoucnu.
105	26	matematika	3	-1	-1	-1	-1	-1	-1	-1	Jako téma třetího deníku jsem se rozhodl zpracovat střepy svých zkušeností z mimohodinových aktivit, jelikož občas dělám ve škole zástup za vychovatele nebo doučovatele a asistenty. Jednu vyučovací hodinu jsem doučoval v malé učebně 4 třeťáky geometrii. Protože jsem nevěděl, jak dobře rozumí užívaným pojmům (měli jsme za úkol „projít“ pracovní list), tak jsme si udělali opakování. Ptal jsem se například: „Co je to přímka?“ Zjistil jsem, že nejdříve je nutné děti (stejně jako ve velké skupině) seznámit s pravidly komunikace, čili že se budu ptát jednoho po druhém, a že se nemají stydět říkat cokoliv („Přijdeme na to společně.“). I poté se však děti ostýchaly spolupracovat, proto jsem jim vysvětlil, že to nechci vysvětlit přesně, jak se učily, ale že chci slyšet, co si představí, jak se „na to dívají“. Poté byla spolupráce lepší. „Je to jako nějaká hodně dlouhá čára třeba…“ Ptám se: „Jak hodně dlouhá? Třeba tisíc metrů? Nebo dokonce milion?“ Poté se děti začaly hádat a hledat správnou číslovku… :D Ptám se proto, jestli někdo ví, jak je velký vesmír. Všichni věděli, že nekonečně. „A přímka je velká jako vesmír.“ „Takže odteď si budete pamatovat, že přímka je velká jak?“ „Nekonečná!“ (všichni). Ověřil jsem si, že děti v tomto věku jsou zvyklé (lépe se jim tak pracuje) chápat věci intuitivně, jejich abstraktní myšlení není tak rozvinuté a je třeba často přirovnávat k věcem, které znají (i když vesmír jen z encyklopedií a dokumentů). Myslím si (působí to tak na mě), že si takto věci lépe zapamatují, když vznikají podobné asociace. „Jak tu přímku ale narýsujeme, když je nekonečná? My přece nemáme nekonečné pravítko, to vaše končí asi tam, kde je 20 centimetrů.“ Žák: „Nakreslíme ji krátkou!“ Já: „Ano, my narýsujeme jenom její část. Viděli jste někdy v nějakém filmu lupiče, jak například kradou nějaký cenný drahokam, který je ochráněn alarmem a alarm se spustí, když se lupič dotkne neviditelného laserového paprsku? Lupič může použít mlhu ve spreji, aby zjistil, kudy paprsky vedou. (dva chlapci zjevně věděli, co myslím) Laser je jako přímka a já si pomocí mlhy zjistím jen jednu část, tak jako narýsujeme jen jednu část nekonečně dlouhé přímky“. Dále jsme si vyjasnili pojmy ROVNOBĚŽKY a RŮZNOBĚŽKY. „Rovnoběžky, protože běží rovně vedle sebe do nekonečna a nikdy se nepotkají, pořád jen vedou vedle sebe.“ Situaci jsem znázornil pomocí špejlí, se kterými jsem manipuloval a děti byly později schopné určit, jestli se snažím ukázat rovnoběžky, nebo různoběžky. Taky jsem si pro sebe udělal malý „experiment“. Špejlemi jsem znázornil jasné rovnoběžky a poté jsem je otáčel tak, že se úhel mezi nimi postupně zmenšoval. Děti měly za úkol říct, kdy už to jsou rovnoběžky. Ověřil jsem si tím, že každý tu hranici vidí jinde, proto je nutné tyto specifické případy ve cvičeních konstruovat jasně a nedovolit, abychom prezentovali nějakou nejednoznačnou situaci a chtěli po malých dětech rozhodnutí.
106	27	biologie	4	-1	-1	-1	-1	-1	-1	-1	Pro učitelskou praxi 3 jsem si vybral školu dle vlastního výběru, a to Základní školu svaté Voršily v Olomouci. Na této škole mě zaujalo, že je zřízena a provozována církevním řádem. Takovýmto typem školy jsem svou pedagogickou ani jinou praxí neprošel, a právě to bylo mou inspirací k její volbě. Během prvních komunikací bylo zajímavé, že se mnou komunikovala především paní zástupkyně. Jak se trochu při osobním setkání ukázalo, nevím sice proč tomu tak je, ale hraje ve vedení školy zřejmě podstatnou roli, možná i na úkor pana ředitele. Její styl vyřizování věcí je často stroze asertivní, což na mě zprvu nezanechalo veskrze pozitivní dojem. Avšak, domluva praxe dopadla bezproblémově, a tak jsem nastoupil. Při příchodu jsem prvně navštívil pana ředitele, který je také učitelem přírodopisu, proto si mě prvně vzal pod svoje křídla. Je to milý pán, který si však dobře drží svoji ředitelskou autoritu i svým vystupováním. Zajímavé pro mě bylo, že organizaci učitelské praxe nenechal tak moc v mojí režii, jak jsem byl tomu zvyklý doposud. Po úvodních informacích ohledně praxe a organizace mi přikázal vypsat si rozvrh přírodopisu. Poté jsme se dohodli na hospitacích v různých hodinách. Nejedná se však pouze o výuku přírodopisu, ale také o všechny další předměty. Sice mě tato „taktika“, jak jsem již předestřel, prvně zarazila, protože mi nesdělil důvody této strategie. Nakonec jsem však vděčný, že oproti předchozím praxím mohu zhlédnout všechny různé učitele a jejich pedagogické postupy. Dokonce jsem již navštívil výuku také na prvním stupni, včetně například prvního ročníku, což bylo od mého vlastního mladí opravdu poprvé. Mým hlavním provázejícím učitelem, se však napříč mému očekávání pana ředitele, stal mladý pan učitel Petr. Mezi jeho kompetence patří přírodopis, zeměpis, tělocvik a částečně i další funkce, například je také třídním učitelem. Jeho styl výuky mě velmi mile překvapil tím, že i přes mladý věk, a ne příliš dlouhou kariéru si dokáže budovat respekt a váhu před žáky. Nejvíce z hospitací jsem absolvoval právě u něj. Jeho hodiny mají podobný styl. Na začátku je zpravidla zkoušení jednoho vybraného žáka (vždy jednou za půlrok). Třída má většinou zadaný úkol v pracovním sešitu anebo může také pokládat otázky. Ty jsou hodnoceny plusy a mínusy, zapsanými na tabuli. Na konci učitel zhodnotí poměr jejich počtu a podle uvážení udělí známku. Většinou je k žákovi velmi spravedlivě přívětivý. Právě díky zkoušení se často seznamuji s úrovní znalostí žáků, případně učiva. Musím říct, že jsem byl opět překvapen. Expozice tématu je často poutavá a zajímavě doplněna příběhy, obrázky a videi z přírody či hrami typu AZ kvíz apod. Na konci hodiny si žáci pod vedením učitele provedou zápis do sešitu. Je podivuhodné, že v hodinách si nemusí snad nikdy zjednávat klid zvyšováním nebo změnou hlasitosti projevu, ani podobnými triky. Motivace žáků o předmět je poměrně vysoká. Myslím si, lepší, než na předchozích mnou navštívených školách. Zajisté ‚to je zásluhou právě pana učitele. Hodiny přírodopisu pana ředitele, které má jen v jedné sedmé třídě jsou o poznání jinačí. Jeho takřka ředitelský styl se, bohužel, vkrádá i do vyučování. Techniky zklidnění publika změnou hlasitosti patří mezi jeho oblíbené. Nejzajímavější je však jeho sarkastický humor, který v hodinách rád využívá. S oblibou někdy zapomíná na hlásící se žáky, protože předpokládá hloupý dotaz. Motivace žáků k předmětu je, ale kupodivu opět vysoká. Styl expozice tématu má obdobně zajímavý, jako zmíněný pan učitel Petr. V této třídě učí také praktický přírodopis, což je povinně volitelný předmět. Žáci absolvují buď tento, nebo praktickou fyziku. Náplň tohoto předmětu mohu krásně přirovnat k našemu předmětu Školní biologické pokusy. Žáci jsou zde seznámeni se základními experimenty dokreslující přírodopisné učivo, nejen sedmého ročníku. Zařazení tohoto předmětu právě v tomto ročníku je zřejmě z časových možností naplnění rozvrhu v průběhu druhého stupně. Během týdne mám vždy jednu organizační hodinu s panem ředitelem. V této si povídáme o věcech týkajících se fungování chodu školy. Ať už jde o oblast personální, managementu, ŠVP, klasifikace, elektronického systému aj. Mám prostor se na cokoliv zeptat, a stejně tak u svého provázejícího učitele Petra. Nejzvláštnější pocit mi zatím na praxi přineslo akorát setkání se s realitou umístění učitelů ve školní budově jako takové. Žádný z nich nemá vlastní kabinet, jak jsme tomu u novějších budov zvyklí, nýbrž sedí pohromadě v jedné velké sborovně. Přes tento nedostatek? jsem se však přenesl díky stále panující pozitivní a přátelské atmosféře v učitelském sboru. Možná je to také díky zastoupení stále dobře naladěných řádových sester a bratří mezi pedagogy. Nakonec se ještě nemůžu nezmínit o umístění akvárií s rybičkami a výběhu pro činčily na chodbách, po jejichž zhlédnutí při průchodu kolem vždy zaplesá srdce jistě nejen biologa.
107	27	biologie	5	-1	-1	-1	-1	-1	-1	-1	Chod praxe se pomalu ustálil a já si začal zvykat na to, jak to chodí na zdejší základní škole. Absolvoval jsem další náslechy v hodinách mého provázejícího učitele Petra, tak v hodinách pana ředitele, i samotnou výuku. Více o jejich průběhu v následujícím shrnutí. Pan ředitel mi ještě před příchodem do třídy řekl, že mám tři možnosti, jak hospitaci provést. Buď si sednout dozadu do lavice, což je pro mě obvyklý postup, ale podle něj hloupost. Další možnost byla sednout si dopředu třídy na kraj tak, abych měl pohled z perspektivy učitele. Třetí nabízená možnost byla kombinací předchozích. Zvolil jsem si tedy možnost sedět vepředu, žádnou změnu pro mě jsem však nezaznamenal. Začátky jeho hodin bývají stejné, organizační záležitosti, ústní opakování probrané látky formou otázek na třídu. Hodina pokračuje expozicí učiva za pomoci prezentace. Čas od času mi chybí motivace žáků k učení se daného tématu. Pan ředitel je sice milý člověk, není však výjimkou, že se nechá ruchem ve třídě a nepozorností vyvést z míry a pocítí to pak neklidný jedinec. Na hloupé otázky, žerty apod. odpovídá tradičně svým suchým černým humorem, který někdy až hraničí s mezí vtipnosti a absurdity. Výklad učiva je pro zpestření někdy doplněn ukázkovým videem, což velmi zatraktivňuje celou expozici. Žáci mají často dotazy, které se týkají látky, ale jsou tak hloupé, že ředitel odmítá odpovídat, což se nedivím. Bohužel tímto postupem a ignorací dalších přicházejících dotazů od některých jedinců se může stát, že motivace žáků k aktivitě negativně klesne v celé hodině. Zajímavým případem je, když vedle sebe sedí dvě narušitelky, a přehnaná výmluvnost obou způsobuje vzájemné umravnění jedna druhé. Žáci jsou zvyklí si dělat zápis podle prezentace. Ne však samostatně, nýbrž mají pravidlo opisovat si text žlutou barvou, který jim ředitel navíc ještě diktuje. Hodiny jsou po skončení zápisu někdy uzavírány zvídavou otázkou na přemýšlení, jejíž řešení je odhaleno při dostatku času na konci hodiny, nebo až v hodině následující. Hospitace u mého provázejícího učitele byla už kvůli věkové blízkosti ještě inspirativnější. Sice začínala zvláštním pocitem, způsobeným tím, že mě žádné třídě oficiálně nepředstavil a rovnou jsem se posadil do zadní lavice. Udivilo mě to, že nikdo ze tříd se příliš nezajímal, kdo jsem a proč tu jsem. S takovými reakcemi jsem se v předchozích školách běžně setkával. Asi to může být způsobeno tím, že o mně žákům dopředu řekl, což jsem samozřejmě nemohl vědět. Hodiny začínají po organizačních záležitostech, ve většině případů, zkoušením. V seznamu žáků vybere jedince, který ještě nebyl a ostatní známky nejsou například příliš dobré. Na tabuli pak čárkuje plusové a mínusové body dle správnosti odpovědí. Z výsledného poměru kladných a záporných bodů vyhodnotí známku. V některých třídách při zkoušení využívá kolektiv tak, že sami pokládají zkoušenému otázky. Následuje expozice tématu pomocí prezentace a výkladu. Učitel má velmi zajímavé vyprávěcí schopnosti různých příběhů v návaznosti na téma, kterými poutá a motivuje žáky k pozornosti. Výklad kombinuje s ukázkami v učebnici a cvičeními v pracovním sešitě. Expozice je doplněna motivačními obrázky a videi k tématu v rámci prezentace. Zápis do sešitu si žáci dělají spolu s učitelem, který ho provádí doslovnou písemnou formou nejčastěji na tabuli, na konci hodiny. Učitel Petr to považuje za součást opakování probrané látky, což jistě memorování psaním obohatí. Často se do svého projevu nebojí vnést neformální charakter, humor a osobní příklady. To oceňuji. Téměř po proběhlých hospitací jsme se domluvili, že většinu možných hodin odučím já. Nyní, když mám již podstatnou část za sebou tedy ještě něco k tomuto. Styl vedení hodin se nesnažím od základu změnit od toho, na co jsou třídy zvyklé od pana učitele. Žádné z metod mi nepřijdou natolik špatné, ba naopak spíše inspirativní, že bych je nechtěl využít. Něco se samozřejmě snažím přidat či udělat podle sebe. Na začátku pokaždé proběhnou organizační a technické záležitosti. Spadá sem přivítání, hlášení chybějících pomůcek, zápis do třídní knihy, zapnutí počítače s dataprojektorem. Poté se většinou žáků ptám, co jsme probírali minulou hodinu, případně další podrobnosti a navazuji na to to, co nás dnes čeká, jakožto motivaci (zajímavé nadcházející informace využitelné v praktickém životě). Hodina pokračuje zkoušením, jehož styl držím stejný, popsaný výše. Žáka se ptám na to, co najdu v jeho sešitě. Považuji to za směrodatné, neboť si zápis řádně povinně vedou. Pokračuje expozice tématu pomocí prezentace. Výklad doplňují obrázky, videa, ukázky látky z učebnice a úkoly v pracovním sešitě. Jelikož jsou zvyklí žáci na přehledný zápis, snažím se o to. Ten probíhá buď formou na tabuli (a do sešitu) přímo vždy po probrání daného, ne až po skončení celého výkladu. Někdy místo celého zápisu žáci dostanou doplňovací pracovní list, který si po vyplnění a společné kontrole vlepí do sešitu. Opakování látky tedy probíhá většinou zápisem, kontinuálně po expozici. Ústně se snažím objasňovat veškerý, zvláště, zapisovaný text. Otázkami ústně kontroluji, zda došlo k porozumění látce. Snažím se střídat žáky tak, aby nedošlo k odhalení nejasností až při testu.
108	28	občanská výchova a výchova ke zdraví	1	1	2	4	4	4	3	4	Pro svoji praxi jsem si vybrala základní školu Bosonožskou. O dané školy jsme neměla předem žádné informace, takže nemohu říct, že bych k dané škole měla nějaký vztah či podobně. Zkrátka jsem si danou školu vybrala proto, protože byla blízko a také se zde vyučovala výchova ke zdraví, což jak jsem zjistila, není zrovna všude standard. Z výchovy ke zdraví mi byla přidělena 8.C a 9.D. Obě třídy jsou speciální …. a je to teda mazec. Hluk, hluk a hluk. Prvních 10 minut se učitelka věnuje jen tomu, aby nějak žáky uklidnila. V 9. D to ještě do jisté míry jde, zde se snad žáci chvílemi i snaží, u 8.C tím zatím nejsem jistá. Nemohu ale celou výuku porovnat jen v rámci jedné hodiny, takže uvidíme, jak to půjde dál. To v matematice mám menší obavy. Zde docházím do 6.D, stejně jako u předchozí třídy i tahle třída je třída speciální a přesto je tu vidět velký rozdíl. Žáci zde aktivně pracují, spolupracují s paní učitelkou a celkově se většina žáků snaží. Někdy si říkám, jací budou tyhle žáci za 3 roky. Promění se stejnými hlučnými puberťáky, jakou jsou předchozí osmáci? Nějak mi to ale nesedí. Možná dělám chybu, když porovnám hodinu matematiky s hodinou výchovy ke zdraví. Přece jenom výchova ke zdraví je takový volnější předmět, kde je více prostoru pro diskuzi. Vraťme se ale zpátky do 6.D. Asi třetí hodinu, mě paní učitelka oslovila, zda bych nemohla nahradit chybějícího asistenta. Samozřejmě jsem souhlasila. Sice jsem úplně zpočátku nevěděla, jak moc můžu do hodiny zasahovat, ale myslím si, že jsem si svoji úlohu osvojila poměrně rychle. Během hodiny jsem obcházela třídu a nahlížela jsem, jak žáci pracují. Musím uznat, že většina žáků neměla se zadanými úkoly nějaký větší problém, až na jednoho chlapce – Honzu. Všimla jsem si, že Honza je vždy o krok pozadu než ostatní. Tak jsem mu přišla na pomoc, myslím si, že to ale příliš neocenil. Když jsem na něj mluvila, ani se mě nepodíval, nic neodpověděl, jen koukal do sešitu. Bylo ale vidět, že mi rozumí, protože moje pokyny do jisté míry plnil. Po výuce jsem sdělovala svoje postřehy a pocity paní učitelce a narazila jsem také na téma Honzík. Paní učitelka mi sdělila, že Honza má autismus, což mnohé vysvětlovalo. Co jsem ale nečekala, že mě zaplaví lítost…. Ano, cítila jsem lítost. Může učitelka cítit lítost vůči svému žákovi? Myslím, že to není příliš dobré ... a další věc .. Jak mám vlastně s takovým žákem pracovat? Přijde mi, že od chvíle co vím, že Honza je autista a má své návaly agrese (o kterých jsem se dočetla ze zprávy z PPP) se k němu již nechovám tak přirozeně jak předchozí hodinu.
109	28	občanská výchova a výchova ke zdraví	2	1	2	4	4	4	3	4	Praxe pokračuje, jsme tak přibližně v půlce a já začínám měnit názory. Hodiny výchovy ke zdraví možná nejsou tak neovladatelné, jak jsem si zprvu myslela. Z počátku jsem měla pocit, že tyto hodiny jsou jako chvíle v džungli. Ne, že by paní učitelka neměla autoritu, nebo nevěděla, co má s žáky dělat. Ale zkrátka žáci byli vždy velmi hluční, kladly nepřiměřené dotazy a pracovali tak nějak pomaleji, než bych od žáků devátých a osmých tříd čekala. Poslední dobou mi ale přijde, že jsou zde žáci o něco klidnější. Nevím, čím to je, snad jsem si zvykla. V hodinách matematiky to je jiná oáza. Nemyslím si, že by ten rozdíl byl vyloženě daný učitelkou. Myslím si, že ten rozdíl je hlavně dán předmětem. Přijde mi, že žáci matematiku chápou jako náročnější a “důležitější “ předmět a proto se žáci v matematice více snaží. Poslední hodinu matematiky paní učitelka s žáky probírala konstrukci trojúhelníků. Já jsem tak nějak tradičně zakotvila u Honzi. Viděla jsem, že Honza nestihá i přesto, že se snaží. Snažila jsem se mu s daným úkolem pomoc, celkem nám to spolu šlo. Co mě ale zarazilo bylo to, že Honza asi při třetím náčrtu trojúhelníku, udělal přes trojúhelníky nesmyslné 3 čáry. Koukala jsem na to a netušila co tím chce říct. Zkoušela jsem se ho ptát, ale odpověď jsem nedostala. Vzhledem k tomu, že dané čáry byly absolutně nesmyslné, řekla jsem Honzovi, že je tam nepotřebujeme a že je vygumujeme abychom to měli správně. Vzala jsme tedy gumu a čáry vygumovala. Honza beze slov na to vzal fixu a ty čáry tam namaloval znovu a tentokrát fixou. Vůbec jsem nechápala o co se jedná a jak mám situaci vyřešit, když Honzík se mnou nekomunikuje. Nakonec jsem danou situaci přešla a neřešila, nechtěla jsem u Honzi vyvolat žádný záchvat agrese či podobně. Zpětně si říkám, jak by takovou situaci řešil profesionál, co umí s takovými dětmi pracovat. A také mě to znova utvrdilo v tom, že přestože studuji speciální pedagogiku, a mám například teoretický základ o autismu v praxi jsem úplně bezradná.
110	28	občanská výchova a výchova ke zdraví	3	1	2	4	4	4	3	4	Praxe běží a běží, už jsme za půlkou. Mám za sebou již výuku v tandemu. Myslím, že tandem je pro začátek výborná věc. Na rozjezd vážně dobrý. Člověk tam před tou tabulí není sám a ví, že se případě potřeby se má na koho obrátit. Dostává se mu, jakýsi druh jistoty. Ted mě čeká už jen vlastní výuka. Plácám se v přípravách, který zabírají hodiny a hodiny času. Pomalu se začínám těšit na zkouškové období, kdy nastane trochu klidu. Překvapilo mě, kolik času zabere jedna příprava, mezitím to vypadá tak jednoduše, ale není tomu tak…pokud teda žáci jen neopisují z tabule a nehnutě nesedí. To zase nechci, i když spousta učitelů učí takhle spoustu let. V úterý budeme zaokrouhlovat desetinná čísla. Přípravu mám již hotovou, tak jsem zvědavá jak to dopadne. Zatím mám problém odhadnout kolik toho žáci stihnou a jak jim to půjde. I když zaokrouhlování desetinných čísel mi přijde extrémně lehké. Otázka 1 vyučovací hodiny a to max. a my to máme dělat 2 hodiny, tak uvidím. Celkově mám pocit, že jsem na ty děcka dost rychlá. Zatím si teda nikdo nestěžoval, nebo alespoň ne mě, ale když srovnám svoje tempo a tempo paní učitelky, jsem úplně někde jinde. Možná bych se měla někdy snažit zpomalit …
111	28	matematika	4	1	2	4	4	4	3	4	Tento semestr jsem byla do praxe přímo hozená. Po prvním náslechu, jsem šla hned učit. Moje první hodina na této škole nebyla ničím zvláště výjimečná. Snad jen to, že ze mě opadla tréma, kterou jsem pociťovala, před první výukou na učitelské praxi 1. Celkově se na této škole cítím líp, než na té škole předcházející. Nevím, možná je to tím, že již mám nějakou zkušenost ( č velmi malou). Dělám praxi na dvou školách současně. Je celkem zajímavé srovnat jednotlivé školy i žáky. Myslela jsem si, že žáci jsou všude stejný. Přece jenom jsou to děti, už si to ale nemyslím. I přístup učitelů je všude jiný. Jeden ze zážitků, který pro mě osobně byl celkem šokující, byla obyčejná návštěva záchodů. Před výukou jsem si odskočila na wc a nestačila se divit. Na záchodech nebyl nikde toaletní papír, chyběly tu i držáky, po mýdle taky ani stopa, nedej bože nějaký sušák na ruce, nebo cokoliv do čeho by se daly utřít ruce. Zvláštní pomyslela jsem si. Jak se tady žáci učí k hygienickým návykům… netuším. Ptala jsem se na to pak paní učitelky. Dostala jsem takovou odpověď, že si tyhle věci žáci nosí ze třídy. To mě upřímně zarazilo. Ještě jsem se s tím nikdy a nikde nesetkala. A upřímně mi přijde divné si utrhnout toaletní papír a jít s ním přes chodbu na záchod. Takové nediskrétní,…. zřejmě k tomu ale mají svoje důvody.
112	28	matematika	5	1	2	4	4	4	3	4	Během praxe se dostanu do 6 různých tříd. Jednou z těch tříd je třída 8.A… Musím říct, že třída 8.A je opravdu výjimečná. Tahle třída je velmi uřvaná, mnozí žáci tam stále ještě nepochopili, jak by se měli ve škole chovat apod. Někdo by řekl, že je to jen temperamentní třída... já si to nemyslím … Na náslechu jsem byla v této třídě pouze jednou a hned po prvních minutách vyučovací hodiny jsem věděla, že tato třída bude oříšek. Učitel, když jsem jde, nikdy neví, jak to dopadne. Když jsem v této třídě měla poprvé učit, šla jsem do hodiny řádně připravená. Hodinu jsem zahájila stejným způsobem, jako v ostatních třídách. Téma hodiny bylo domácí násilí. Po 10 minutách jsem to však zabalila a šla s nimi psát test, který nebyl vůbec v plánu. Vím, že 10 minut je málo, ale neměla jsem již sílu je neustále napomínat a snažit se donutit k práci. Na konci hodiny se mě paní učitelka ptala, jak to šlo, zda byli hodní. To mě celkem pobavilo. Oni jsou i hodní? Nerada bych je hned odsoudila, ale i během náslechu se chovali stejně… Nevím, čím to je, ale tahle třída má celou školu na salámu. Dle slov učitelky jiné předměty nejsou výjimkou. Pravdou je, že tuto školu navštěvují ve velké míře hlavně děti ze sociálně slabších rodin, ale i tak si myslím, že tohle je neomlouvá (ač mnohé učitelé to asi vidí jinak)….
113	29	speciální pedagogika a hudební výchova	4	-1	-1	-1	-1	-1	-1	-1	Tento semestr jsem byla do praxe přímo hozená. Po prvním náslechu, jsem šla hned učit. Moje první hodina na této škole nebyla ničím zvláště výjimečná. Snad jen to, že ze mě opadla tréma, kterou jsem pociťovala, před první výukou na učitelské praxi 1. Celkově se na této škole cítím líp, než na té škole předcházející. Nevím, možná je to tím, že již mám nějakou zkušenost ( č velmi malou). Dělám praxi na dvou školách současně. Je celkem zajímavé srovnat jednotlivé školy i žáky. Myslela jsem si, že žáci jsou všude stejný. Přece jenom jsou to děti, už si to ale nemyslím. I přístup učitelů je všude jiný. Jeden ze zážitků, který pro mě osobně byl celkem šokující, byla obyčejná návštěva záchodů. Před výukou jsem si odskočila na wc a nestačila se divit. Na záchodech nebyl nikde toaletní papír, chyběly tu i držáky, po mýdle taky ani stopa, nedej bože nějaký sušák na ruce, nebo cokoliv do čeho by se daly utřít ruce. Zvláštní pomyslela jsem si. Jak se tady žáci učí k hygienickým návykům… netuším. Ptala jsem se na to pak paní učitelky. Dostala jsem takovou odpověď, že si tyhle věci žáci nosí ze třídy. To mě upřímně zarazilo. Ještě jsem se s tím nikdy a nikde nesetkala. A upřímně mi přijde divné si utrhnout toaletní papír a jít s ním přes chodbu na záchod. Takové nediskrétní,…. zřejmě k tomu ale mají svoje důvody.
114	29	speciální pedagogika a hudební výchova	5	-1	-1	-1	-1	-1	-1	-1	Během praxe se dostanu do 6 různých tříd. Jednou z těch tříd je třída 8.A… Musím říct, že třída 8.A je opravdu výjimečná. Tahle třída je velmi uřvaná, mnozí žáci tam stále ještě nepochopili, jak by se měli ve škole chovat apod. Někdo by řekl, že je to jen temperamentní třída... já si to nemyslím … Na náslechu jsem byla v této třídě pouze jednou a hned po prvních minutách vyučovací hodiny jsem věděla, že tato třída bude oříšek. Učitel, když jsem jde, nikdy neví, jak to dopadne. Když jsem v této třídě měla poprvé učit, šla jsem do hodiny řádně připravená. Hodinu jsem zahájila stejným způsobem, jako v ostatních třídách. Téma hodiny bylo domácí násilí. Po 10 minutách jsem to však zabalila a šla s nimi psát test, který nebyl vůbec v plánu. Vím, že 10 minut je málo, ale neměla jsem již sílu je neustále napomínat a snažit se donutit k práci. Na konci hodiny se mě paní učitelka ptala, jak to šlo, zda byli hodní. To mě celkem pobavilo. Oni jsou i hodní? Nerada bych je hned odsoudila, ale i během náslechu se chovali stejně… Nevím, čím to je, ale tahle třída má celou školu na salámu. Dle slov učitelky jiné předměty nejsou výjimkou. Pravdou je, že tuto školu navštěvují ve velké míře hlavně děti ze sociálně slabších rodin, ale i tak si myslím, že tohle je neomlouvá (ač mnohé učitelé to asi vidí jinak)….
115	30	hudební výchova	1	1	1	1	1	1	2	1	1. Hodiny českého jazyka a literatury Paní učitelka je velice zkušená, na škole je skoro čtyřicet let. Na můj vkus je její chování hodně formální, až nadřazené, odtažité. Žáci musejí být naprosto potichu, dělat jen to, co se jim řekne. Jednu hodinu začala tím, že jim vynadala za výsledky písemek, známky probírá veřejně před všemi žáky, což mi nepřipadá správné, protože vím, jak to může pro někoho být ponižující či stigmatizující. Je patrné rozřazení tříd do kategorií oblíbené – neoblíbené, což je pro mě velice nespravedlivé vůči žákům. Chtěla bych se tomuto vyhnout, protože jsem měla pocit, že žáci v neoblíbené třídě se ani nesnaží pracovat, jsou otrávení, znudění, nemají zájem, proč by se snažili, když to stejně nemá cenu. Také jsou v jednotlivých třídách tzv. oblíbenci, kteří jsou vyvoláváni, chváleni, a potom někteří, kteří jsou jen káráni. Myslím si, že by se učitel měl alespoň pokusit aktivovat všechny žáky, snažit se je zapojit do hodiny, namotivovat je, aby se hlásili. Zatím jsem v hodinách žádné motivační techniky neviděla, ani žádné zajímavé, obohacující metody. Paní učitelka často položí žákovi otázku, ale nedá mu prostor odpovědět, zamyslet se, nenavede ho tak, aby na odpověď přišel sám, a buď odpoví sama, nebo vyvolá někoho jiného. Přijde mi, že tím toho žáka okamžitě ztratí, už se dále nesnaží, nepřemýšlí, nezapojuje se, nezeptá se, když tomu nerozumí, opíše si jenom paní učitelčinu odpověď a dále se nudí. Paní učitelka má svůj zavedený řád a systém – nadpis napsat touto barvou a dvakrát podtrhnout, opravy se píší zelenou propiskou, je-li to pastelkou, už je zle. Myslím si, že tímto lpěním na maličkostech ztrácí čas, který by mohla využít na nějakou oživující aktivitu. V hodinách se pracuje převážně s učebnicí a pracovními sešity. Já bych rozšířila pracovní materiály i o jiné texty, cvičení, nabídla žákům také jiný pohled na věc, jiné zpracování konkrétního problému. Také bych dala více prostoru žákům, aby mohli diskutovat, hledat řešení, projevovat a odůvodňovat své názory, spolupracovat, navzájem se obohacovat atd. Při opravách slohových prací jsem dostala instrukce, ať si je pouze pročtu, opravím případné chyby a napíši „véčko“. Podle mého názoru by se hodnocení slohové práce mělo skládat z dvou částí. Ta první by hodnotila nápaditost, kreativitu žáka, ta druhá gramatické a interpunkční chyby, stylistické nedokonalosti atd. Je potřeba je vést k odpovědnosti za svůj psaný text, vysvětlit jim, že proto se učí těžkou mluvnici, aby byli schopní napsat dobře cokoliv, co budou chtít, a když si nejsou s nějakým jevem jistí, ať si ho vyhledají, nebo ať ho nahradí jiným. V hodině literatury probírali nejstarší české písemnictví a četli ukázku církevního textu. Podle mého názoru tomu žáci vůbec neporozuměli, nepochopili, o čem čtou. S takovým textem bych pracovala daleko více, do hloubky, snažila bych se ho žákům přenést do modernější doby, aby sami hledali podobné situace ze svého života, diskutovali bychom, vysvětlovali si jednotlivé významy. Tato hodina jim naprosto nic nepřinesla, žádné poučení, zamyšlení, vůbec nevěděli, jak ten text uchopit. Absolvovala jsem už dvě tandemové výuky, v první jsem sama paní učitelce nabídla, jestli bych mohla do procvičované látky doplnit podobný jev, v druhé hodině mě paní učitelka pověřila, abych zkontrolovala domácí úkol. Snažila jsem se s žáky o různých možnostech výsledků diskutovat, pokud si nevěděli rady, tak je navést tak, aby na to přišli sami. Myslím si, že se mi to na poprvé docela povedlo. 2. Hodiny hudební výchovy Viděla jsem zatím pouze dvě hodiny, přičemž první byla ve třetí třídě. S dětmi bych více zpívala (dělali jedno rozezpívání a jednu píseň), nechat je, ať si k tomu zatancují, použijí ruce, nohy, půjčit jim jednoduché nástroje, udělat hodiny atraktivní, zážitkové, zábavné. Dívali se na představení Péťa a vlk, aby si procvičili barvu jednotlivých nástrojů. Podle mého názoru to bylo naprosto nepřiměřeně těžké k jejich věku. Nemohli sledovat jednotlivé nástroje, neboť vždy jich hrálo více. I já jsem měla problém poznat, co je to za nástroje. Pochybuji, že např. vědí, jak vypadá fagot nebo hoboj, natož aby vnímali jejich zvuk. Postavy v představení se vyjadřovaly tancem a byly charakterizovány hudbou, což pro tak malé děti je velice nepřehledné, nesrozumitelné, nezáživné. Také to představení bylo poměrně dlouhé, takže i ti nejšikovnější žáci, kteří se snažili sledovat děj, ke konci už ztráceli pozornost. Většina z nich si na pokyn paní učitelky kreslili zvířátka, která tam vystupovala. Takže cíl, aby si procvičili hudební nástroje, nebyl naprosto naplněn. Jako hlavní problém této hodiny však považuji konflikt, ve kterém se paní učitelka hrubě provinila na jednom žákovi. Paní učitelka se neseznámila s pravidly, která platí v jejich třídě, začala na něho křičet, kárat ho a byla velice nepříjemná. Ostatní děti spolužáka začali hájit, že neudělal nic špatně, že to tak ve třídě dělají. Paní učitelka místo toho, aby se mu omluvila, uznala chybu, tak mu ještě vynadala, že jí to měl říct, jak ona to může vědět, když učí jinde a takto spor ukončila. Základním pravidlem je se vždy seznámit s pravidly třídy, kde učím. Svým chováním tomu žákovi velice ublížila a obávám se, že také na velmi dlouho dobu (možná i napořád) ztratila jeho úctu a chuť pracovat. Další hodina proběhla v šestém ročníku. Líbilo se mi rozezpívání, které bylo založené na zhudebněných krkolamech. Zpívali jednu píseň a poté se učili novou (Pase ovčák ovce). Podle mého názoru se nemusely zpívat všechny sloky, neboť se tím ztratilo spoustu času. Také bych zvážila, zda bych nevolila modernější písně (argument, že ji paní učitelka zpívá skoro čtyřicet let, opravdu nepovažuji za přesvědčivý, proč ji mají zpívat). Nechala bych je vybírat, ať si donesou noty, texty písní, které se ji líbí, abychom jimi mohly prokládat to penzum povinných lidových písní, které by měli znát. Zvláště v hudební výchově bych žáky nechala, aby se projevili, aktivně se zapojili svými nápady, uvolnili se, vyjádřili emoce, vkus, tvořili atd.
116	30	hudební výchova	2	1	1	1	1	1	2	1	Už jsem asi pochopila, proč je paní učitelka tak odměřená, přísná a pořád napomíná žáky a nenechá je ani hlesnout. Je to ochrana před nekázní, rozpadem hodiny, chaosem. Já to ale takto dělat nechci. Myslím si, že jde si udržet kázeň, i když necháme žáky tvořit, vyjadřovat se k tématu, když zapojíme do výuky aktivity, hry atd. Ale na druhou stranu jsem byla v hodině hudební výchovy jiné paní učitelky, která se snažila žáky tolik nedusit. Chtěla jim nechat prostor, ale žáci byli velmi hluční, pořád vyrušovali, bylo velmi náročné jim něco vysvětlit, něco s nimi dělat. Povídaly jsme si s paní učitelkou po hodině a ona říkala, že se jí v této třídě velice špatně učí, že ji má už třetím rokem a pořád nepřišla na to, jak je zvládnout. Nabídla mi, jestli si chci v této třídě zkusit učit a já souhlasila. Mám z toho respekt a trochu obavy. Přemýšlím, jak postavit hodinu, aby byli co nejvíce aktivní žáci, ale aby přitom nespadla škola a já tam nestála jak namalovaná. Když jsem říkala svojí provázející paní učitelce, že bych s nimi chtěla zkusit nějaké aktivity, tak mě zapřísáhla, ať to nedělám, že tak se mi s tou třídou hodina naprosto rozpadne. Nevím, jak to dopadne, ale nechci uvěřit, že kreativní učení je možné jenom ve výběrové třídě extrémně hodných žáků. Aktivační výukové metody by se měly přece hlavně používat v problémovějších třídách. Také přemýšlím nad tím, proč o této třídě paní učitelky mluví jako o problémové. Myslím si, že kámen úrazu je v přístupu žáků k hudební výchově. Nebaví je to, neshledávají smysl těch hodin, možná se i nudí, tak prostě vyrušují. Obávám se, že příčina toho všeho je ale v přístupu učitele. Ta paní učitelka z problémové třídy mi přišla už na začátku taková otrávená, neusmála se, neprojevila zájem, byla smířená s tím, že to zase nepůjde (Golem efekt). Učila jsem v osmé třídě literaturu a probírali jsme počátky písemnictví. Mám pocit, že jsem selhala, byla to velmi špatná hodina, protože jsem je nedokázala zaktivovat. Vůbec nespolupracovali, nevyjadřovali svoje názory, ač jsem se jich stále ptala, byli znudění, otrávení. Nevím, jestli jsem se neunáhlila ve svém chování ke dvěma žákům. Lehli si na lavici, nesledovali text ani mě. Obrátila jsem se na ně, že je velmi nepříjemné, když něco vykládám a oni leží na lavici. Teď nevím, jestli to nebylo zbytečné buzerování. Když jsme si četli o Konstantinovi a Metodějovi a následně jsme dělali cvičení z pracovního listu, spolupracovali pouze dva chlapci, přičemž první je velmi aktivní, říká své názory pořád, a druhý byl věřící. Jinak ostatní toto téma naprosto míjelo, evidentně nechápali, o čem se bavíme. Donutilo mě to k zamyšlení, zda v našem systému není něco špatně. Naše evropská kultura stojí na křesťanství, ale většinu dnešních dětí to naprosto míjí, je to pro ně strašně vzdálené, snad i zastaralé, nepotřebné. Pak je ale práce s takovýmito texty naprosto zbytečná. Nemůžeme texty s touto tématikou vynechávat. Veškerou následující literaturu by naprosto nepochopili. Měli bychom se možná více zaměřit na základy křesťanské nauky, ukázat dnešním dětem, že toto téma není jenom historií, že je stále živé a všichni spisovatelé, i ti moderní, odkazují na biblické motivy. Dalším textem byl Epos o Gilgamešovi. V textu byl vyjádřen obrovský žal nad ztrátou přítele, beznaděj nad pomíjivostí života. U tohoto textu se ztráceli snad ještě více. Někteří ani nepoznali, že Gilgamešův přítel zemřel, neboť to bylo vyjádřeno metaforicky. Vůbec nepochopili hloubku jeho citu, myslím si, že to některým přišlo až trapné. Říkám si, že zde asi selhala předchozí výuka literatury, neboť bylo vidět, že neumí interpretovat literární text, nenapadlo je nad ním přemýšlet, klást si otázky. Moje snažení potom přišlo vniveč, neboť nevěděli, co po nich chci. Literární výchova by podle mého názoru měla být hlavně o tříbení názorů, učit se interpretovat text, zamýšlet se nad ním, klást si otázky. Přemýšlím, jak to žáky naučit. Je asi potřeba hned od začátku, na lehčích textech, je vést metodou kritického myšlení k porozumění textu, uchopení tématu v souladu s jejich viděním světa, s jejich zkušenostmi. Aby nad tím uvažovali, ne to jenom periferně vnímat a potom nějak odpovědět na otázky.
117	30	hudební výchova	3	1	1	1	1	1	2	1	Rozhodla jsem se učit hudební výchovu ve třídě, kterou mi paní učitelka popisovala jako těžko zvladatelnou, velice hlučnou, neukázněnou. Právě proto jsem v ní chtěla učit, protože na vzorné třídě se nic nenaučím. Nezjistím, jak zvládám vypjaté situace, jak se vypořádám s hlukem, nekázní. Jestli zůstanu v klidu jako správný profesionál, nebo mě to vyvede z míry, začnu křičet a naprosto se mi hodina rozsype. Na tuto hodinu jsme se také domluvily s PhDr. Tomanovou jako na hospitační. Konzultovaly jsme program hodiny a domluvily jsme se, že v případě nouze nejvyšší zasáhne. Myslím si, že hodina dopadla až nad očekávání dobře. Je pravda, že žáci byli hodně hluční. Snažila jsem se je stále tišit, zaujmout je. Paní doktorka na začátku hodiny žákům promluvila do duše ohledně nekázně. Poté si v jejím průběhu odvedla tři nejrušivější kluky přič ze třídy a domlouvala jim. Myslím si, že aktivity, které jsem si pro ně přichystala, žáky bavily. Nejvíce je podle mého zaujalo učit se navzájem. Jakmile dostali možnost zapojit se do procesu vyučování, zapomněli na rušení. Nestihli jsme společně vše, co jsem měla přichystané, ale ve výsledku si myslím, že to byl poměrně úspěch. S paní doktorkou jsme poté celou hodinu rozebíraly a nejzásadnější ponaučení pro mě je rada: „Nepřistupte na to, abyste musela učit v hluku.“ Do budoucna si musím vždy ve třídě nastavit jasná pravidla, kdy vyžaduji klid, kdy mi nevadí, když se baví. Vysvětlit jim, že chci, abychom si společně hodiny užili, aby se nám všem dobře pracovalo, ale bez jasně stanovených pravidel to nelze. Paní doktorka mi poradila, ať se vždy odmlčím, když žáci začnou hlučet. A nesmím začít mluvit dřív, než se úplně uklidní. Upozornila mě, že mi tato metoda ze začátku bude zabírat spoustu času, ale ať se nebojím obětovat pár hodin, že se mi to stonásobně vyplatí. Žáci si zvyknou na pravidla, pochopí, že když je budou dodržovat, budou hodiny příjemné pro všechny. Setkala jsem se ve svých hodinách češtiny s dívkou, která vůbec nespolupracovala. Když jsem ji vyvolala, automaticky řekla, že neví. Vůbec se nesnažila, jakoby měla pocit, že to stejně nemá cenu. Paní učitelka mi pak řekla, ať se u té žákyně vůbec nesnažím, že to nemá cenu. Že je prostě hrozná. Když jsem v té třídě učila podruhé, znovu jsem ji vyvolala. Nevzdala jsem se, snažila jsem se ji přivést k odpovědi. Nakonec mi řekla alespoň její část. Pochválila jsem ji, projevila jsem velké nadšení. Jak se píše ve všech knihách o pedagogice, učení je pro děti přirozený proces. Jakmile má dítě k učení odpor, dopustil se učitel či rodič chyby ve výchově či v jednání s dotyčným dítětem. Pokud se ve třídě vyskytne žák, který nespolupracuje, měli bychom se zajímat, jaké je jeho domácí prostředí, jaké má s rodiči vztahy a hlavně, jaké jsou jeho předchozí školní zkušenosti. A hlavně se musíme alespoň pokusit změnit jeho špatné zážitky a projevit zájem o jeho názor, nadání, o jeho samého. Úsměv či pochvala nikoho nic nestojí, ale svedou nškdy i zázraky. Jako svůj celoživotní kariérní cíl si volím: „Dokázat přesvědčit žáky, kteří nespolupracují, že mě zajímá jejich názor, a že ho budu v plné míře respektovat. Aby se už nikdy nemuseli ostýchat ho vyslovit.“
118	30	speciální pedagogika a hudební výchova	4	1	1	1	1	1	2	1	Pro svoji druhou praxi jsem si zvolila Gymnázium Jihlava, na které jsem také chodila jako studentka. Provázejícími učiteli mi jsou kantoři, které jsem za svého studia neměla, takže je pro mě jejich způsob výuky nový a neznámý. Celková atmosféra této školy je velice přátelská, prostředí školy je příjemné, škola je poměrně veliká, ale nepůsobí neosobně, příliš formálně, ba naopak. Třídy jsou vyzdobeny výtvory žáků, na chodbách jsou vystaveny různé projekty, kterých se škola účastní, úspěchy žáků, nástěnky se zajímavými plakáty různých kulturních a společenských akcí. V celém prostoru školy je spoustu židlí, sedaček i stolů k vzájemnému posezení a trávení společného času pro studenty. Úroveň hudební výchovy je na této škole velice vysoká a i přístup k tomuto předmětu je na stejné úrovni jako u ostatních předmětů. Hudebna je vybavena křídlem, Orffovým instrumentářem, boomwackery, každý student se musí v rámci hudební výchovy učit hrát na flétnu. Na škole je také veliký sbor, který si žáci mohou zvolit jako volitelný předmět. Považuji moji provázející paní učitelku za výbornou kantorku, neboť má hodiny skvěle naplánované, v dvouhodinové hudební výchově stihne hrát na flétnu, zpívat, probrat dějiny hudby a analyzovat s žáky poslech. Má neuvěřitelný zápal pro svůj obor, např. vybírá pro žáky zajímavé tematické písně, doprovázejí písně pomocí programu Play with me. Obdivuji její klid a vyrovnanost, s žáky jedná přátelsky, vůbec ne autoritativně, ale má u nich respekt a vždy si sjedná pořádek. Na můj vkus je možná v jejich hodinách trochu více hluku (např. když si žáci uklízejí flétny, tak si nahlas mezi sebou povídají, nebo když si rozdají nástroje, tak hned každý hraje). Paní učitelka je také odborníkem ve svém oboru, velice dbá např. na správné rozezpívání žáků (i těch nesborových), neodbývá správné držení těla, techniku dechu atd. Moje první vlastní odučená hodina hudební výchovy (první ročník střední školy) dopadla dle mého názoru velice dobře. Prvně jsme s žáky nacvičovali novou skladbu na flétnu. Myslím si, že jsem jim dokázala vysvětlit techniku flétnové řeči, nacvičovali jsme po menších částech, pak si žáci vše několikrát vyzkoušeli. Dále jsem si pro ně připravila krátkou prezentaci, kde byly vypsané pouze klíčové vědomosti o probírané látce, ale těžiště hodiny bylo v poslechu vybraných ukázek. Společně s žáky jsme analyzovali vybrané ukázky (poslouchali jsme Čtvero ročních dob od A. Vivaldiho) tak, že si před poslechem měli představit, jak si jednotlivá roční období představují, potom jsem jim pustila ukázky a srovnávali jsme, zda se jejich představy shodovaly či ne, pojmenovávali jsme si, co v ukázkách můžeme slyšet atd. Dále jsem jim pustila ukázky od jiných autorů, jiných období, kteří ale zpracovávali stejné téma, a opět jsme srovnávali a analyzovali, v čem se liší, či naopak shodují. Až mě překvapilo, jak se žáci zapojovali a aktivně spolupracovali. Pak jsem je požádala o krátkou reflexi, zda se jim propojení hudby různých období a žánrů líbilo, a dostala jsem pozitivní zpětnou vazbu, že si tuto hodinu užili a že se jim to moc líbilo. Takže první moje pocity z této hodiny byly pocity úspěchu a dobře provedené práce. Jiná situace nastala ale v hodině literatury (druhý ročník střední školy). Připravila jsem si pro studenty různé básně z tvorby J. Nerudy a měli zaprvé interpretovat jednotlivé básně, za druhé metodou komparace hledat, v čem se liší a za třetí analyzovat typické prvky Nerudovy tvorby. Jen pár studentů se mnou spolupracovalo, vyjadřovalo své myšlenky, zapisovali si, co jsme si říkali. Někteří se naprosto bez zábran potichu bavili, a ač jsem je vyvolávala a snažila se je zapojit do výuky, tak to nepomáhalo, jiní vůbec nespolupracovali, na otázky odpovídali: „Já nevím.“, když jsem je vyvolala, tak jsem z nich měla pocit, že je vlastně otravuji a obtěžuji. Byla jsem z této hodiny hodně zklamaná a cítila jsem deziluzi, ale pak jsem si uvědomila, že to zase nebylo tak hrozné, protože některé jsem zaujala, že opravdu spolupracovali a chtěli vyjádřit své pocity. Nikdy hodina nemůže bavit všechny. Budu to brát jako výzvu ke svému zlepšení a růstu.
119	30	speciální pedagogika a hudební výchova	5	1	1	1	1	1	2	1	Nechci, aby to znělo chvástavě či nesoudně, ale mám ze svých hodin skvělý pocit, všechny se mi vydařily v tom, že se mi podařilo spolu se studenty výborně naplnit cíle, které jsem si stanovila, vyzkoušela jsem si nové metody nebo způsoby práce, na které nezbývá ve školním roce čas. V hudební výchově jsem si připravila metodu dramatizace písní. Celkově na dramatizaci jak v hudební výchově, tak i v českém jazyce, nezbývá vůbec čas. Myslím si, že je to velká škoda, neboť při dramatizaci jdou procvičovat skoro všechny klíčové kompetence či propojovat průřezová témata, posiluje se tím pozitivní třídní klima i meziosobní vazby. Dramatizace je také výborná cesta k vyřešení např. sociálních či třídních problémů a nesvárů. Dramatizace písní v hudební výchově spočívá v tom, že žáci zdramatizují text písně. My jsme si udělali soutěž, ve které měli studenti ztvárnit jakoukoliv píseň, kterou ale znají všichni. Pak jsme hádali, co to bylo za píseň. Tato metoda měla velký úspěch, studenty to nesmírně bavilo, vznikaly skvělé výstupy, a studenti se mohli realizovat v jiné sféře něž vědomostní a dovednostní. Asi nejvíce si zatím vážím úspěšně zvládnuté hodiny hudební výchovy ve sportovní třídě. Předem mi bylo řečeno, ať neočekávám žádné velké výkony a ať slevím ze svých uměleckých požadavků. Přiznám se, že jsem se trochu bála před hodinou, aby z ní nebyl propadák. Paní učitelka mi poradila, ať zkusím připravit hodinu hodně akční a činnostní, že sportovce nebaví dějiny, ale akce. Připravila jsem si tedy spoustu písní a ke každé jsem si vypracovala propracovanou hru na tělo. Rozdělila jsem je do několika skupin a každá dělala něco jiného. Opravdu je to zaujalo, snažili se vyplnit mé požadavky, i když jim to dělalo potíže. Za jejich snahu a spolupráci jsme je hodně chválila a podporovala jsme je. V poslední písni jsem zkazila doprovod, tak jsem jim řekla, že teď byli lepší než já, a že jim děkuji, jak to skvěle zvládli. A oni mě ocenili potleskem. Paní učitelka mi řekla, že toto běžně nedělají, že to mohu brát jako velkou poctu. Zamýšlela jsem se nad tím, proč mi zatleskali a přišla jsem na to, že to bylo možná tím, že jsem k nim přistupovala bez předsudků. Že jsem jim nedávala najevo, že neumějí zpívat, že špatně intonují, že nezvládají udržet rytmus. Chválila jsem je, i když věděli, že to není stoprocentní, za jejich snahu a spolupráci. Přistupovala jsem k nim s respektem a tolerancí, brala jsem je takové, jací jsou. Jejich nadání je na sport, což velmi oceňuji, o to víc si jich vážím, že nesabotovali hudební výchovu a snažili se plnit vše, co jsem jim řekla. Možná to bylo tak zjevné z mého chování, že mě za to ocenili potleskem. To mě přivedlo k myšlence, že ne jenom sportovce v hudební výchově, ale všechny žáky ve všech předmětech musíme brát takové, jací jsou. Nesmíme si myslet, že náš předmět je ten nejúžasnější a nejdůležitější na škole. Všichni studenti z něho musí mít nejhůř dvojku, nebo bude zle. To je přeci nesmysl, tím je popírána celá pedagogika a psychologie dohromady. Měli bychom učit tak, aby náš předmět zaujal i takové žáky, kterým to nic neříká a oceňovat je za jejich spolupráci a snahu, ne trestat za něco, co neumí. Tím si to nikdy neosvojí.
122	31	geografie	3	1	1	2	1	2	1	1	Již několikátým týdnem u mne probíhá učitelská praxe a za tuto dobu zatím nepociťuji ani jsem se nesetkala s ničím negativním. Jak přístup školy, provázejících učitelů tak i samotných žáků je pouze pozitivní. Jde vidět, že učitelé jsou rádi, že jim pomáhám s opravováním testů, ulehčuji práci v hodinách, kdy vypomáhám s žáky s určitým typem znevýhodnění a někdy mi i sami přenechají hodinu, aby měli čas na svoji práci. Co se týká mých samostatných hodin výuky Zeměpisu, tak převážně probíhají v 7. a 9. ročníku. Se žáky v VII. A i B jsme utvořili super partu. I když všichni na tyto dvě třídy nejvíce nadávají a jména žáků jsou často probírána na pedagogických poradách, já si myslím, že by bylo skvělé, kdyby se jen trochu změnil přístup učitelů k některým dětem ve třídě. Není dobré házet všechny do jednoho pytle. Každé dítě je své a neříkám, že potřebuje super individuální přístup, ale pokud bude neustále slovně vyřazováno z kolektivu a bude na něj neustále upozorňováno v negativních ohledech, podepíše se to na jeho chování. Mě osobně přijde dobré do výuky Zeměpisu zařazovat více atlasy a různé geosoutěže, které nastartují jejich logické uvažování a vzbudí v nich soutěživost. Je vidět když mám hodinu, kde děti jen 45 min sedí, jsou více znuděné, nesoustředěné a méně odpovídají na mé dotazy. Pokud však hodinu začnu krátkým 5ti minutovým testem na učivo z minulé hodiny, pracujeme s atlasem a zapíšeme si pár důležitých faktů z prezentace a poté dostanou lehký kvíz či různé soutěžní otázky (třeba na malé jedničky za aktivitu či na razítka), pak se děti více snaží, těší se na ni, jsou neustále ve střehu a odpovídají na mé otázky. Žádnou odpověď většinou neberu jako špatnou, protože dětská fantazie nezná hranic a baví mne či častokrát překvapí, co mi jsou schopni zodpovědět. Praxe mne přesvědčila v tom, že toto povolání opravdu chci dělat!! I názory provázejících učitelů a jejich komentáře k mým hodinám mi napověděly, že bych se mohla stát dobrou učitelkou nové generace.
124	31	zeměpis	5	1	1	2	1	2	1	1	Nyní mám za sebou několikátý týden učitelské praxe na jedné z mimo fakultních škol a to v Brně – střed. Jedná se o BIGY- Biskupské gymnázium na ul. Barvičova. Škola a její prostředí, třída a její klima a učitelský kolektiv je stále stejný. Pohodový. Skvělý. Nevím, kolika superlativy bych jej nazvala. Myslím, že jsem si lepší školu na praxi vybrat nemohla. Tímto bych ráda poděkovala nejmenovanému studentu (Bc. Dávidu Mikešovi), který mi praxi na BIGY doporučil. S žáky se mi zde obecně pracuje dobře. Jsou zvídaví, mají spoustu dotazů, a když se na něco ptám, vždy se najde někdo, kdo mi rád odpoví. V Zeměpise už mám náslechy za sebou a tudíž tedy probíhá má vlastní výuku, kterou jsem si vytvořila dle sebe. Stihli jsme probrat Georeliéf, Pedosféru a nyní jedeme Biosféru, která je pro žáky velmi atraktivní. Doslova jsem se vyprdla jim encyklopedicky nalévat spoustu nepotřebných info do hlav. Vytvořila jsem vlastní prezentace, které obsahují spoustu příkladových obrázků, na kterých jim mohu dané jevy, místa, faunu, flóru atd. ukázat. Hlavně se jich ptám PROČ? Proč se dané jevy vyskytují zejména na tomto místě. Proč tyto rostliny či živočichové žijí zrovna v daném geonomu. Jde mi zejména o to, aby žáci chápali souvislosti, synteticky si tedy dokázali spojit různá fakta. Plánuji s nimi začít Socioekonomickou geografii, čímž jsem zdárně urychlila tempo jinak pomalého probírání učiva. Základní info o každém tematickém celku se jim snažím říkat z patra, tedy ústně, popř; doplňuji různými kresbami. Žáky tak držím v neustálém střehu. Říkám si, jen tak dál… V Ruském jazyce zde uplatňuji metody klasického encyklopedického učení, jinak si myslím, že to ani u jazyka nejde. Pokud žáci neovládnou základní poznatky, nemohou se pak posouvat dál jak v učivu, tak ve své mluvené či psané úrovni jazyka. Plánuji ale nasadit více metodických her do výuky. Uvidíme jak se mi to podaří….Doufám, že by mi v tom mohl pomoci plánovaný Erasmus v ruském Tomsku. Tam se snad dozvím, jak probíhá výuka v mateřské zemi tohoto jazyka.
125	32	český jazyk	1	2	2	3	2	3	3	3	Učitelskou praxi absolvuji na stejné škole, na které pracuji jako asistent pedagoga. Momentálně chodím na náslechy převážně do osmé třídy, a to jak na dějepis, tak na češtinu. V osmé třídě je pouze šestnáct žáků, z toho větší část dívek. Celá třída je velmi klidná, ale zároveň komunikativní a velmi dobře reaguje a spolupracuje s pedagogy. Myslím si, že ideální třída vypadá hodně podobně. Žáci vypadají, že mají o učivo zájem (alespoň většina z nich). Ve chvíli, kdy se učitel ptá na různé otázky související s tématem, tak odpovídají, vymýšlí různé alternativy a snaží se zapojovat. Někteří mají i různé poznámky či zajímavosti k probírané látce, o které se neváhají podělit se svými spolužáky a s učitelem. Ve chvílích samostatné práce žáci v tichosti pracují, neruší se navzájem, pomohou si, když je třeba. Celkově třída skvěle funguje, což si myslím, že také dáno počtem žáků, tj. šestnáct žáků ve třídě. V téměř protipólu je třída, ve které jsem asistentem pedagoga. Jedná se o třetí třídu, takže si nejsem jistá, zda je vhodné tyto třídy srovnávat, ale nedá mi to. Třeťáci jsou velmi komunikativní, mluví prakticky neustále, jakmile k tomu mají příležitost (např. když se paní učitelka na chvíli odmlčí). Rozložení chlapců a děvčat je rovnocenné a celkový počet žáků ve třídě je dvacet šest. Dle mého názoru mnoho problémů v této třídě souvisí s tím, že je žáků opravdu hodně a mnoho z nich je velmi komunikativních. Většina kluků je navíc velmi aktivní, a to i pohybově. Od začátku roku se situace pomaličku zklidňuje, ale i tak je třída velmi hlučná a je dosti obtížné s ní pracovat. Díky častému zklidňování, vysvětlování (většina dětí má problém s opakovaným učivem z druhé třídy) a opakování je třída v učivu již trochu pozadu. Největším problémem je žák, k němuž jsem jako asistent pedagoga napsána. Minulý školní rok jsem již u něj jako asistentka byla, ale v jiné třídě. Nemyslela jsem si, že by se to mohlo takto zhoršit. Ze strany rodičů není evidentně zájem o spolupráci, takže veškeré mé snažení je žáku většinou jen pro smích. Chování rodičů (a převážně matky) silně podkopává jakékoliv prvku tolerance (už ani nemluvím o respektu) z jeho stany. Jsem přesvědčena, že je krajně nevhodné a nerozumné ze strany matky vykládat dítěti, že asistent je tam jen pro něj, aby mu radil a seděl neustále vedle něho (jak jsem se dnes dozvěděla). Obzvláště tehdy, když má matka vystudovanou speciální pedagogiku a fakt, že to bylo před patnácti roky, není až tak významný, aby neznala rozdíl mezi asistentem pedagoga a osobním asistentem. Žák je velmi drzý, má velký problém respektovat a reagovat adekvátně na zadané pokyny nebo alespoň si pokyny od paní učitelky vyslechnout. V poslední době začal i mluvit vulgárně a lhát. Snažím se ho motivovat, jsem na něj milá, ale i přísná, posílám ho na chodbu, mluvím s ním, ale jemu je vše jedno. Nyní jsem ve fázi, kdy už mi to je celkem lhostejné, samozřejmě se snažím a budu i nadále dělat co nejlépe dělat svoji práci, ale přestala jsem to řešit mimo pracovní dobu. Po několika debatách s paní učitelkou i jeho bývalým třídním učitelem jsem dospěla k názoru, že nemá cenu se extrémně snažit u něj docílit výrazné změny, poněvadž bez spolupráce s rodiči toho nelze dosáhnout. Rodičům je to lhostejné a tvrdí, že jakákoliv chyba je na straně jiné, než jeho (i to byl důvod přestupu do jiné třídy). Obávám se, že toto asi není úplně ideální výstup z průběhu praxe, ale i přes tyto (negativní a pesimistické) skutečnosti mě práce s dětmi baví a u některých žáků ze třetí třídy vidím, že jim pomáhám, mohu pomoci a že moje práce má smysl.
126	32	český jazyk	2	2	2	3	2	3	3	3	Učitelskou praxi absolvuji na stejné škole, na které pracuji jako asistent pedagoga. Momentálně chodím na náslechy převážně do osmé třídy, a to jak na dějepis, tak na češtinu. V osmé třídě je pouze šestnáct žáků, z toho větší část dívek. Celá třída je velmi klidná, ale zároveň komunikativní a velmi dobře reaguje a spolupracuje s pedagogy. Myslím si, že ideální třída vypadá hodně podobně. Žáci vypadají, že mají o učivo zájem (alespoň většina z nich). Ve chvíli, kdy se učitel ptá na různé otázky související s tématem, tak odpovídají, vymýšlí různé alternativy a snaží se zapojovat. Někteří mají i různé poznámky či zajímavosti k probírané látce, o které se neváhají podělit se svými spolužáky a s učitelem. Ve chvílích samostatné práce žáci v tichosti pracují, neruší se navzájem, pomohou si, když je třeba. Celkově třída skvěle funguje, což si myslím, že také dáno počtem žáků, tj. šestnáct žáků ve třídě. V téměř protipólu je třída, ve které jsem asistentem pedagoga. Jedná se o třetí třídu, takže si nejsem jistá, zda je vhodné tyto třídy srovnávat, ale nedá mi to. Třeťáci jsou velmi komunikativní, mluví prakticky neustále, jakmile k tomu mají příležitost (např. když se paní učitelka na chvíli odmlčí). Rozložení chlapců a děvčat je rovnocenné a celkový počet žáků ve třídě je dvacet šest. Dle mého názoru mnoho problémů v této třídě souvisí s tím, že je žáků opravdu hodně a mnoho z nich je velmi komunikativních. Většina kluků je navíc velmi aktivní, a to i pohybově. Od začátku roku se situace pomaličku zklidňuje, ale i tak je třída velmi hlučná a je dosti obtížné s ní pracovat. Díky častému zklidňování, vysvětlování (většina dětí má problém s opakovaným učivem z druhé třídy) a opakování je třída v učivu již trochu pozadu. Největším problémem je žák, k němuž jsem jako asistent pedagoga napsána. Minulý školní rok jsem již u něj jako asistentka byla, ale v jiné třídě. Nemyslela jsem si, že by se to mohlo takto zhoršit. Ze strany rodičů není evidentně zájem o spolupráci, takže veškeré mé snažení je žáku většinou jen pro smích. Chování rodičů (a převážně matky) silně podkopává jakékoliv prvku tolerance (už ani nemluvím o respektu) z jeho stany. Jsem přesvědčena, že je krajně nevhodné a nerozumné ze strany matky vykládat dítěti, že asistent je tam jen pro něj, aby mu radil a seděl neustále vedle něho (jak jsem se dnes dozvěděla). Obzvláště tehdy, když má matka vystudovanou speciální pedagogiku a fakt, že to bylo před patnácti roky, není až tak významný, aby neznala rozdíl mezi asistentem pedagoga a osobním asistentem. Žák je velmi drzý, má velký problém respektovat a reagovat adekvátně na zadané pokyny nebo alespoň si pokyny od paní učitelky vyslechnout. V poslední době začal i mluvit vulgárně a lhát. Snažím se ho motivovat, jsem na něj milá, ale i přísná, posílám ho na chodbu, mluvím s ním, ale jemu je vše jedno. Nyní jsem ve fázi, kdy už mi to je celkem lhostejné, samozřejmě se snažím a budu i nadále dělat co nejlépe dělat svoji práci, ale přestala jsem to řešit mimo pracovní dobu. Po několika debatách s paní učitelkou i jeho bývalým třídním učitelem jsem dospěla k názoru, že nemá cenu se extrémně snažit u něj docílit výrazné změny, poněvadž bez spolupráce s rodiči toho nelze dosáhnout. Rodičům je to lhostejné a tvrdí, že jakákoliv chyba je na straně jiné, než jeho (i to byl důvod přestupu do jiné třídy). Obávám se, že toto asi není úplně ideální výstup z průběhu praxe, ale i přes tyto (negativní a pesimistické) skutečnosti mě práce s dětmi baví a u některých žáků ze třetí třídy vidím, že jim pomáhám, mohu pomoci a že moje práce má smysl. Během následujících dvou týdnů jsem neměla pocit, že by nastala jakýmkoliv způsobem výjimečná situace v rámci plnění učitelské praxe. Mluvila jsem o tomto pocitu i se svými spolužáky, kteří rovněž pracují jako asistenti pedagoga. Po několika různých debatách jsme dospěli k názoru, že nám situace ve třídách připadají povětšinou již zcela „normální“ v rámci dané třídy právě proto, že jsme ve třídě mnohem častěji a déle než spolužáci, kteří jako asistenti pedagoga nepracují. Situace, která by mohla nastartovat mou reflexi ohledně mého vhodného či nevhodného pedagogického působení, na sebe nenechala dlouho čekat. Již delší dobu bývám ve třídě se žáky i o přestávkách, poněvadž kluci často běhají po třídě, požďuchují se a někdy situace vyvrcholí i ve rvačku. Chlapec, k němuž jsem jako asistentka napsána, měl takové období, kdy říkal velmi často prohlášení typu: Já se snad picnu, já se zabiju, já snad skočím z okna… většinou se jednalo o reakci na nějakou chybu při práci v pracovním sešitě, případně na časté napomínání na nevhodné poznámky k ostatním spolužákům či nevhodné chování. Celá situace se odehrála během přestávky. Něco jsem řešila před tabulí s dětmi a do toho chlapec zahlásil: „Já skočím z okna“. Věděla jsem, že je to jen takový řečnický obrat (jednak ze znalosti jeho povahy, momentální nálady i způsobu, jakým to bylo řečeno) a nevěnovala jsem tomu moc pozornost. Chlapec se ovšem otočil a šel do zadní části třídy, k poslednímu oknu. Nutno podotknout, že třída je v posledním nejvyšším patře (škola má mimo přízemí i tři další patra) a zvenčí jsou před okny napevno nainstalovány pevné žaluzie. Chlapec vylezl na parapet, kde byla zavřená okna, a začal něco vykřikovat, takže si okamžitě získal pozornost celé třídy. Když jsem viděla, že leze na parapet, vydala jsem se k němu. Přestože už v tu dobu na parapetu stál, nebyl o mnoho výše než já. Několikrát jsem mu zřetelně a nahlas řekla, aby slezl dolů. Na to nijak nereagoval, ale u něj bylo poměrně běžné, že jsem mu musela jednu informaci několikrát opakovat. Věděla jsem, že se mu nic nestane, ani že si on nic neudělá, takže moje dilema bylo vcelku jednoduché. Mám ho sundat já, nebo mám počkat, až sleze?? Z výchovného hlediska by bylo asi vhodnější počkat, až uposlechne a sleze. Většina žáků, která byla ve třídě, situaci sledovala a docela se jí i bavila. Myslím si, že i přestože jsem chlapci nechala prostor, aby slezl sám, nijak jsem nezahálela a sundala jsem ho z parapetu sama, abych celou situaci co nejdříve ukončila. Dalším významných faktem v této situaci je skutečnost, že chlapec je velmi rád v centru pozornosti celé třídy a vymýšlí všemožné způsoby, jak toho dosáhnout (když je vyvolán, tak často říká směšně nesprávné odpovědi, aby se třída smála apod.). Proto jsem se rozhodla, že bude nejlepší, když ho sundám sama, i přes to, že jsem mu to sama před tím několikrát řekla. Následně jsem se k celé situaci ještě několikrát vrátila, ale jsem přesvědčena, že jsem jednala nejlépe, jak jsem v dané situaci mohla.
127	32	český jazyk	3	2	2	3	2	3	3	3	Učitelskou praxi absolvuji na stejné škole, na které pracuji jako asistent pedagoga. Momentálně chodím na náslechy převážně do osmé třídy, a to jak na dějepis, tak na češtinu. V osmé třídě je pouze šestnáct žáků, z toho větší část dívek. Celá třída je velmi klidná, ale zároveň komunikativní a velmi dobře reaguje a spolupracuje s pedagogy. Myslím si, že ideální třída vypadá hodně podobně. Žáci vypadají, že mají o učivo zájem (alespoň většina z nich). Ve chvíli, kdy se učitel ptá na různé otázky související s tématem, tak odpovídají, vymýšlí různé alternativy a snaží se zapojovat. Někteří mají i různé poznámky či zajímavosti k probírané látce, o které se neváhají podělit se svými spolužáky a s učitelem. Ve chvílích samostatné práce žáci v tichosti pracují, neruší se navzájem, pomohou si, když je třeba. Celkově třída skvěle funguje, což si myslím, že také dáno počtem žáků, tj. šestnáct žáků ve třídě. V téměř protipólu je třída, ve které jsem asistentem pedagoga. Jedná se o třetí třídu, takže si nejsem jistá, zda je vhodné tyto třídy srovnávat, ale nedá mi to. Třeťáci jsou velmi komunikativní, mluví prakticky neustále, jakmile k tomu mají příležitost (např. když se paní učitelka na chvíli odmlčí). Rozložení chlapců a děvčat je rovnocenné a celkový počet žáků ve třídě je dvacet šest. Dle mého názoru mnoho problémů v této třídě souvisí s tím, že je žáků opravdu hodně a mnoho z nich je velmi komunikativních. Většina kluků je navíc velmi aktivní, a to i pohybově. Od začátku roku se situace pomaličku zklidňuje, ale i tak je třída velmi hlučná a je dosti obtížné s ní pracovat. Díky častému zklidňování, vysvětlování (většina dětí má problém s opakovaným učivem z druhé třídy) a opakování je třída v učivu již trochu pozadu. Největším problémem je žák, k němuž jsem jako asistent pedagoga napsána. Minulý školní rok jsem již u něj jako asistentka byla, ale v jiné třídě. Nemyslela jsem si, že by se to mohlo takto zhoršit. Ze strany rodičů není evidentně zájem o spolupráci, takže veškeré mé snažení je žáku většinou jen pro smích. Chování rodičů (a převážně matky) silně podkopává jakékoliv prvku tolerance (už ani nemluvím o respektu) z jeho stany. Jsem přesvědčena, že je krajně nevhodné a nerozumné ze strany matky vykládat dítěti, že asistent je tam jen pro něj, aby mu radil a seděl neustále vedle něho (jak jsem se dnes dozvěděla). Obzvláště tehdy, když má matka vystudovanou speciální pedagogiku a fakt, že to bylo před patnácti roky, není až tak významný, aby neznala rozdíl mezi asistentem pedagoga a osobním asistentem. Žák je velmi drzý, má velký problém respektovat a reagovat adekvátně na zadané pokyny nebo alespoň si pokyny od paní učitelky vyslechnout. V poslední době začal i mluvit vulgárně a lhát. Snažím se ho motivovat, jsem na něj milá, ale i přísná, posílám ho na chodbu, mluvím s ním, ale jemu je vše jedno. Nyní jsem ve fázi, kdy už mi to je celkem lhostejné, samozřejmě se snažím a budu i nadále dělat co nejlépe dělat svoji práci, ale přestala jsem to řešit mimo pracovní dobu. Po několika debatách s paní učitelkou i jeho bývalým třídním učitelem jsem dospěla k názoru, že nemá cenu se extrémně snažit u něj docílit výrazné změny, poněvadž bez spolupráce s rodiči toho nelze dosáhnout. Rodičům je to lhostejné a tvrdí, že jakákoliv chyba je na straně jiné, než jeho (i to byl důvod přestupu do jiné třídy). Obávám se, že toto asi není úplně ideální výstup z průběhu praxe, ale i přes tyto (negativní a pesimistické) skutečnosti mě práce s dětmi baví a u některých žáků ze třetí třídy vidím, že jim pomáhám, mohu pomoci a že moje práce má smysl. Během následujících dvou týdnů jsem neměla pocit, že by nastala jakýmkoliv způsobem výjimečná situace v rámci plnění učitelské praxe. Mluvila jsem o tomto pocitu i se svými spolužáky, kteří rovněž pracují jako asistenti pedagoga. Po několika různých debatách jsme dospěli k názoru, že nám situace ve třídách připadají povětšinou již zcela „normální“ v rámci dané třídy právě proto, že jsme ve třídě mnohem častěji a déle než spolužáci, kteří jako asistenti pedagoga nepracují. Situace, která by mohla nastartovat mou reflexi ohledně mého vhodného či nevhodného pedagogického působení, na sebe nenechala dlouho čekat. Již delší dobu bývám ve třídě se žáky i o přestávkách, poněvadž kluci často běhají po třídě, požďuchují se a někdy situace vyvrcholí i ve rvačku. Chlapec, k němuž jsem jako asistentka napsána, měl takové období, kdy říkal velmi často prohlášení typu: Já se snad picnu, já se zabiju, já snad skočím z okna… většinou se jednalo o reakci na nějakou chybu při práci v pracovním sešitě, případně na časté napomínání na nevhodné poznámky k ostatním spolužákům či nevhodné chování. Celá situace se odehrála během přestávky. Něco jsem řešila před tabulí s dětmi a do toho chlapec zahlásil: „Já skočím z okna“. Věděla jsem, že je to jen takový řečnický obrat (jednak ze znalosti jeho povahy, momentální nálady i způsobu, jakým to bylo řečeno) a nevěnovala jsem tomu moc pozornost. Chlapec se ovšem otočil a šel do zadní části třídy, k poslednímu oknu. Nutno podotknout, že třída je v posledním nejvyšším patře (škola má mimo přízemí i tři další patra) a zvenčí jsou před okny napevno nainstalovány pevné žaluzie. Chlapec vylezl na parapet, kde byla zavřená okna, a začal něco vykřikovat, takže si okamžitě získal pozornost celé třídy. Když jsem viděla, že leze na parapet, vydala jsem se k němu. Přestože už v tu dobu na parapetu stál, nebyl o mnoho výše než já. Několikrát jsem mu zřetelně a nahlas řekla, aby slezl dolů. Na to nijak nereagoval, ale u něj bylo poměrně běžné, že jsem mu musela jednu informaci několikrát opakovat. Věděla jsem, že se mu nic nestane, ani že si on nic neudělá, takže moje dilema bylo vcelku jednoduché. Mám ho sundat já, nebo mám počkat, až sleze?? Z výchovného hlediska by bylo asi vhodnější počkat, až uposlechne a sleze. Většina žáků, která byla ve třídě, situaci sledovala a docela se jí i bavila. Myslím si, že i přestože jsem chlapci nechala prostor, aby slezl sám, nijak jsem nezahálela a sundala jsem ho z parapetu sama, abych celou situaci co nejdříve ukončila. Dalším významných faktem v této situaci je skutečnost, že chlapec je velmi rád v centru pozornosti celé třídy a vymýšlí všemožné způsoby, jak toho dosáhnout (když je vyvolán, tak často říká směšně nesprávné odpovědi, aby se třída smála apod.). Proto jsem se rozhodla, že bude nejlepší, když ho sundám sama, i přes to, že jsem mu to sama před tím několikrát řekla. Následně jsem se k celé situaci ještě několikrát vrátila, ale jsem přesvědčena, že jsem jednala nejlépe, jak jsem v dané situaci mohla. Musím přiznat, že když jsem si dnes četla svůj první zápis v reflexivním deníku, byla jsem docela překvapena mírou a otevřeností svého negativního postoje vůči matce žáka, ke kterému jsem přidělena jako asistentka do třídy. Také se během této doby změnil můj názor na to, zda má cenu se u něj konkrétně snažit. S paní učitelkou jsme se chvíli po odevzdání první části deníku dohodly, že na žáka budu mnohem přísnější a že u něj téměř nepřetržitě budu. Určitým způsobem to dost vyžadovala i jeho matka. Začala jsem na něj být mnohem přísnější, oslovuji ho více variantami jeho jména, nejen jeho plnou formou, celkově jsem na něj (alespoň myslím) milejší, ale ve chvílích, kdy nereagoval nebo nechtěl pracovat, protože se mu nechce, jsem byla přísná a nesmlouvavá. Moc se mu nelíbilo, že je pod tak přísným dohledem, ale postupně začal chápat, že bude muset některé své nežádoucí chování trošku změnit nebo je vypustit. Z dlouhodobého hlediska si myslím, že se chlapcovo chování postupně zlepšuje. Dlouhodobým problémem u něj bylo pití v hodině. Celá třída má nastavena jasná pravidla, např. že se k napití se, dojití si na záchod a povídání si s kamarády je přestávka, ne hodina. Celá třída má problém se soustředěním se výuku a proto se snažíme eliminovat jakékoliv rušivé faktory, což tyto výše zmíněné body bohužel v této třídě jsou. Chlapce jsem musela téměř každou hodinu několikrát upozorňovat, že napít se má o přestávce, ne v hodině. Myslím si, že často v hodinách pil protože věděl, že by neměl, ale myslel si, že on je výjimka, pro níž pravidla prostě neplatí. Několikrát jsem mu lahev vzala a položila ji na skříňky za jeho lavicí, popř. i dopředu vedle umyvadla, protože si s ní také často hrál a několikrát ji i vylil. I přes fakt, že věděl o pravidlu (pití o přestávce ne v hodině) i o zabavení lahve a jejím přemístění se uprostřed hodiny zvedl a šel si pro ni i přes celou třídu. Toto jeho počítání bylo vždy impulsem pro zbytek třídy, aby se začali bavit a přestali pracovat. Paní učitelka o tomto problému věděla a řekla, že mu lahev mám klidně vylít, když nebude chlapec respektovat pití o přestávce. Minulou středu situace trošku vyvrcholila, když jsem ho na schování lahve a pití až o přestávce upozornila každou hodinu minimálně třikrát, čtyřikrát. Přiznávám, že už mě to přestalo bavit a poslední hodinu (tj. čtvrtou vyučovací) jsem mu lahev vzala a hodila ji do koše. Jeho reakce byla běžná: „já to doma řeknu mamince.“ Zeptala jsem se ho, zda jí i řekne i důvod proč jsem to udělala, tj. že jsem ho každou hodinu minimálně třikrát napomenula. Řekl, že ne a že si lahev stejně vezme zpět. Myslela jsem, že je tím situace vyřešená a říkala jsem si, zda bude druhý den nějaká změna. Druhý den jsem měla dlouhý vzkaz od jeho maminky v sešitě, kam mu píšu smajlíky za chování apod. Ptala se, zda jsem mu opravdu vyhodila lahev, že mu ji mám jen vzít, aby nebyl bez pití, které stojí peníze. Odpověděla jsem jí až druhý den (za což jsem byla ráno upozorněna, ať odpovím, přestože celý vzkaz zněl jako oznámení). Můj vzkaz obsahoval popis celé situace a důvodu mého počínání, včetně omluvy za pozdnější odpověď, mého ujištění, že nechci situaci opakovat i ujištění, že bych chlapci pití nevyhodila, kdyby ve škole nebyla pitná voda. Důvod, proč jsem neodpověděla ještě týž den, ale až o den později bylo to, že jsem chtěla vědět, jestli se chlapcovo chování po celé situaci změní nebo ne. Výsledkem bylo, že ve čtvrtek lahev nevytáhl vůbec a v pátek jednou, ale po upozornění již ne. Což jsem do odpovědi také napsala. Včera jsem dostala odpověď od maminky, kde psala, že to s chlapce doma řešili, že mu domluvila a kladla důraz na nepití v hodině i poslouchání mých pokynů, včetně poděkování za informování chlapcova chování ve škole. Potvrdila jsem mamince, že ji budu průběžně o jeho chování informovat. Nejspíš se celá situace zdá velmi banální, ale přijde mi skutečně zajímavá, částečně i proto, že mám až nyní pocit, že jsme s maminkou na „jedné lodi“. Dříve jsem ten pocit tak neměla. Zároveň si také myslím, že nynější chlapcovo zlepšení není jen páteční domluvou ze strany jeho rodičů. V poslední době se více snažil, má každodenně zájem o usměvavé smajlíky v sešitě (dříve ho to zajímalo jen někdy) a ptá se na pochvaly, na své chování během dne. Když to shrnu, jsem ráda, že jsem si mohla poopravit názor na chlapce i na jeho maminku pozitivnějším směrem a doufám, že se vše bude postupně jen zlepšovat.
128	33	historie a křesťanská výchova	1	1	1	2	2	1	1	1	Nástup na praxi se o několik dní opozdil. Poprvé jsem byl ve škole až 19.10., z důvodu jiných aktivit v zařízení, kde praxi vykonávám. Po domluvě jsem začal nejen vykonávat samotnou praxi, ale zároveň na část úvazku na škole vyučovat za nemocnou členku sboru. Samotná výuka probíhá na celém horním stupni, vždy ve spojených třídách 6.-7., 8.-9. Konkrétními předměty jsou německý jazyk a občanská výchova, přičemž občanská výchova je zároveň předmětem praxe. Jak se ukázalo, ani jeden z uvedených předmětů nebyl již měsíc vyučován, na škole totiž není nikdo, kdo by měl znalost němčiny. V případě občanské výchovy je jediná další učitelka v době výuky v jiné třídě. Bohužel se mě vzhledem k rozvrhu týká pouze jedna hodina dějepisu týdně. Zároveň ji kvůli dozorům mohu stíhat pouze jednou za čtrnáct dní. Na škole bych ale měl být až do pololetí, nebude tedy problém splnit a překročit podmínky praxe. Nejprve bylo nezbytné strávit nějaký čas nad tematickými plány. Jak se ukázalo, látka v občanské výchově není úplně rovnoměrně rozložena. Některé cíle jsou dosažitelné velice snadno, jiné trvá poněkud déle vůbec vysvětlit. Z německého jazyka jsem měl největší obavy, jelikož není mým oborem. Nicméně poté, co jsem s vedoucím učitelem prošel tematické plány a přípravy od nemocné kolegyně se ukázalo, že tato výuka bude menší problém než občanská výchova. Znalost němčiny samozřejmě mám, a myslím si, že je pro žáky lepší mít mou němčinu než žádnou. Po prvním týdnu výuky se naplnila většina mých očekávání. Moje přípravy pro většinu hodin stačí, málokdy se stává, že zbývá čas. V takových vzácných případech se snažím pokračovat v látce, protože zejména v německém jazyce jsou žáci o měsíc pozadu.
129	33	historie a křesťanská výchova	2	1	1	2	2	1	1	1	Za dva týdny výuky se mi podařilo dohnat velkou část zameškané látky v obou vyučovaných předmětech. Ukazuje se ale, že spojené třídy práci značně komplikují. Se stupňujícím se množstvím učiva je prakticky nemožné stihnout v hodině plánovaný objem. V občanské výchově zkouším uplatnit zejména metodu diskuse. Žáci nejsou na toto příliš zvyklí, nicméně výsledný efekt je myslím velice kladný. Z počáteční nejistoty se již vymanili a skutečně se snaží přemýšlet o uvedeném problému. Občas se dokonce stává, že mě některými svými teoriemi příjemně překvapí. V němčině se mi dostalo poněkud zvláštní připomínky. Slovní zásobu by se prý žáci neměli prostě učit, ale přejímat ji z textu. Jelikož s výukou jazyků mám pramalé zkušenosti, v následující hodině jsem toto vyzkoušel. Výsledek, který jsem si o týden později ověřil mohu považovat za katastrofální. Pro žáky osmé a deváté třídy bych považoval prosté učení slovní zásoby za výrazně vhodnější. Druhým způsobem si nezapamatovali absolutně nic. Mám za sebou zároveň první hodinu dějepisu, která ale přišla poněkud nešťastně. Kolegyně, která dějepis učí onemocněla den před výukou, a neměl jsem tak čas na větší přípravu. Tématem hodiny bylo Rusko Petra Velikého. Rozhodně jsem neměl dobrý pocit z takto slabě připravené hodiny. Přesto se ji podařilo zvládnout, a to s dobrým výsledkem. Podle všeho žáky hodina zaujala, a to nejen kvůli osobě nového učitele. Ukazuje se, že výuka dějepisu zde probíhá téměř výhradně formou výkladu s diktovaným zápisem, což nemohu považovat za dobrý nápad. Žáci rozhodně nemají důvod mít dějepis rádi. Největším dosavadním problémem z mojí strany je hodnocení. V němčině je jednoznačně nezbytné znalosti testovat. Předem jsem si určil škálu hodnocení. Ta se ukázala jako velice přísná, nicméně totožná se škálou, na kterou byli žáci zvyklí. V občanské výchově je hodnocení poněkud složitější, zejména vzhledem k faktu, že probíraná témata jsou v současné chvíli velice abstraktní.
130	33	historie a křesťanská výchova	3	1	1	2	2	1	1	1	Výuka probíhá poněkud stereotypně. Konečně jsem se znovu dostal na hodinu dějepisu, tentokrát v 7. třídě, kde se probírá raný středověk. K výuce jsem využil hmotnou pomůcku, meč a sekeru z období 13. století. Pomůcka se setkala samozřejmě s velkým úspěchem, stejně jako celá hodina. Snažil jsem se zapojit do výuky interaktivní tabuli, kterou ve výuce používají na horním stupni jen v hudební výchově. Děti měly za úkol sestavit jednoduchou časovou přímku, přiřadit data k osobnostem, a vypsat některé informace o posledních Přemyslovcích. Podílel jsem se na pedagogické radě, kde se mimo jiné řešily problémy žáků 9. třídy. Zejména pak problém kouření ve škole. Řešení si zajistí ředitelka školy, jakožto výchovný poradce. Na zbytku sboru je pak pohlídat, aby se situace neopakovala. V občanské výchově v 7. třídě jsme probírali ochranu majetku. Tuto látku si děti nejprve špatně vyložili, a velkou část hodiny zabralo vysvětlování, že se nebavíme o ochraně fyzické, ale právní. Ze situace vyšel požadavek, jestli by nemohli mít v rámci tělocviku základy sebeobrany. Jako jakousi ukázku bych tento nápad nezavrhoval. Momentálně probíhá fáze konzultace s tělocvikáři. Diskutuje se možnost mého delšího pobytu na škole. Učitelka, kterou právě zastupuji není v dobrém zdravotním stavu, a je možné, že bych pokračoval v záskoku do konce školního roku. Takovou možnost bych samozřejmě vítal.
131	33	historie a křesťanská výchova	4	1	1	2	2	1	1	1	V praxi pokračuji na stejné škole jako v předchozím semestru. Zařídil jsem si v tomto ohledu praxi v podstatě nepřetržitou, což považuji na jednu stranu za výhodu. Na stranu druhou musím podotknout, že by se rozhodně hodila nějaká pauza. Přejíždění z Brna do Orlických hor a zpět začíná být čím dál náročnější. Aniž bych chtěl nějak snižovat práci ostatních kolegů, myslím si, že mé přípravy do hodin trvají o něco déle než jim. Zvláště vzhledem k faktu, že se připravuji na předmět navíc. Zároveň se velice těším na praxi ve třetím semestru. Mé momentální přípravy jsou ztíženy faktem, že vyučuji ve spojených třídách. Naplánovat hodinu se dvěma zcela různými tématy tak, abych stíhal probrat látku, to je praxe jak se patří. K tomuto se pojí menší problém, který jsem při práci zaznamenal. Kvůli zvyku spojených tříd jsem zjistil, že vystavět si plán běžné hodiny v jedné třídě mi dělá jisté problémy. V minulém týdnu jsem musel trochu neplánovaně zaskočit za nemocnou kolegyni. Naštěstí v hodině dějepisu. Naneštěstí znamenala tato změna v rozvrhu spojení tří ročníků. Vymyslet během dvaceti minut téma hodiny tak, aby alespoň něco přineslo, nebo přinejmenším zopakovalo učivo je věc prakticky nemožná. Nakonec jsem usoudil, že nemá smysl nad tím vůbec přemýšlet. Kdyby bylo více času na přípravu, vymyslel bych dostatek aktivit pro třídu, se kterou bych právě neprobíral, popř. bych jen zopakoval a doplnil minulé učivo. Situaci jsem nakonec řešil hrou ve stylu „o poklad Anežky České“, kde příklad postavu Komenského poznali žáci 6. třídy, kteří se s ním v dějepise ještě ani nepotkali. Zato deváťáci projevili svou teď již téměř stálou tupou apatii, a nevěděli nic.
132	33	historie a křesťanská výchova	5	1	1	2	2	1	1	1	Největším a téměř jediným problémem, se kterým se ve druhé praxi potýkám, je čas. Přejíždění mezi Brnem a Kunvaldem se stává značně náročným. Z mého pohledu musím konstatovat, že většina hodin na univerzitě mě jednoznačně nenaplňuje. Mnohem raději bych trávil čas ve škole, kde mi praxe jednoduše dává víc. Velkou část informací podaných na seminářích bych mohl stejně dobře „načíst“. S problematikou času se ale setkávám přímo na praxi. Vzhledem k různým prázdninám, volnům, recitačním a dopravním soutěžím se mi nedostává času potřebného k probrání látky. Naštěstí se mi vyplatila tvrdší práce v němčině, kde jsme natolik napřed, že si mohu dovolit dohánět učivo z občanské výchovy. Mám za sebou dvě hodiny tandemové výuky dějepisu i občanské výchovy. Tyto musím hodnotit velice kladně, ačkoli příprava takových hodin je značně náročná. Žáky hodiny evidentně bavily. Teoretická práce kolegyně, doplněná praktickými ukázkami a úkoly z mé strany sklidily veliký úspěch i u vedení školy. Z toho vyplynul návrh na častější zapojení tandemové výuky, které jsme ovšem museli odmítnout. Příprava takové hodiny zabírala skutečně velké množství času, kterého není zrovna dostatek, přihlédneme-li k faktu, že jsem na škole pouze ve čtvrtek a pátek. Nicméně hotové přípravy určitě plánujeme znovu využít.
133	34	český jazyk	1	1	1	2	1	3	2	1	Ve školním prostředí se pohybuji již nějakou dobu, ale dnes mě ve škole zaujala jedna věc. Vykonávala jsem o přestávce dozor a několikrát jsem musela napomínat šestou třídu, byli neukáznění, rvali se, křičeli a lítali. Již při prvním vkročení do třídy bylo jednoznačně rozpoznatelné, kdo je iniciátorem všech „akcí“. Před dětmi sebevědomý borec, který se ničeho nebojí a všechno zná… už při prvním napomenutí jsem si ale všimla změny jeho chování, sklopil oči a omlouval se. Když jsem ho potom pozorovala, aniž by o mně věděl, byl to již opět sebevědomý „borec“. Po přestávce následovala hodina českého jazyka. Neměl připravené pomůcky, některé si ani nepřinesl. Když se ho má provázející pí uč. zeptala, kde je má, začal brečet. Přitom se ho hezky zeptala, bez jakéhokoliv zvýšení hlasu. Nechala to tedy být, jen s připomínkou ať si na to dává pozor. Hodina pokračovala dál a na žáka došla řada v e cvičení, kde opakovali učivo. Nevěděl odpověď a opět potoky slz, odpověď z něj nedostala, i když se mu snažila všemožně pomoct. Hodina skončila, žák si sbalil věci a při procházení tříd o přestávce byl opět iniciátorem problémů, bitek a hádek. Napadla mě myšlenka, jak vlastně s takovým dítětem pracovat? S dítětem, který není vyrovnané, ale jakoukoliv pomoc odmítá? No…snad mi to brzy někdo řekne, ukáže nebo na to přijdu sama. J
134	34	český jazyk	2	1	1	2	1	3	2	1	Dnes bych chtěla psát o zážitku, který se mi stal na mé náslechové hodině na praxi. Ve třídě, ve které jsem seděla, je žákyně, která má asistenta pedagoga. Trpí epilepsií, má podprůměrnou inteligenci, lehké mentální postižení, problém s orientací… Vše začalo již před hodinou ČJ, v hodině TV, kde měl nastat problém, že s jí spolužačky posmívaly, že neumí chytit balon. Dívka se zasekla, odmítla s kýmkoliv komunikovat, neodpovídala učitelům o kolektivu ve třídě se ani nebavím. V hodině matematiky, která byla po hodině TV, nenapsala ani čárku, byla apatická, nekomunikovala. Asistentka již před hodinou učitelku ČJ informovala, že s žákyní, říkejme jí „A“, nebude dnes moc řeč. S mojí vedoucí učitelkou jsme to konzultovaly a vymyslely jsme, že ji necháme – pokud s tím bude A souhlasit – ve vedlejší třídě, kde s ní asistentka bude učivo probírat sama, v klidu, bez spolužáků. Tak se také stalo. Pendlovala jsem mezi třídou dětí a třídou s A. Všude to fungovalo. Po hodině byla A jako vyměněná, změna prostředí ji pomohla, začala opět komunikovat, dokonce i se spolužáky. Změna jí pomohla.
135	34	český jazyk	3	1	1	2	1	3	2	1	Dnes bych chtěla psát o zážitku, který se mi stal v pondělí. Vedoucí paní učitelka si musela něco zařídit, tak mě poprosila, abych za ni odučila 6. třídu. V této třídě mám obvykle pouze náslechy – domluvily jsme se, že budu učit vždy 7. a 8. třídu. Ty my vysloveně přenechala a hodiny, přípravy si vedu sama – samozřejmě s nějakou konzultací. Došla jsem tedy do 6. třídy – bylo po velké přestávce, o které dvě žačky odešly domů z důvodu nevolnosti – a hned potom, co jsme se pozdravili, 4 žáci stáli, že je jim zle. Bylo mi jasné, že se „inspirovali“ spolužačkami. Jednoho jsem poslala na WC, ať se projde, protože jeho „herecký výkon“ byl vcelku věrohodný. Ostatním třem jsem řekla, že nevypadají, že by jim bylo zle, ať si sednou a bez debat si sedli a pracovali. Kluk, kterého jsem poslala na WC, se vrátil, bez jakýchkoliv známek nevolnosti, té si sedl a pracoval. Byla jsem ráda, že jsem situaci dokázala vyřešit a správně ji odhadla. V tom se přihlásila jedna velmi problémová žačka. Vyvolala jsem ji a zeptala jsem se jí, co potřebuje. Ona mi suverénně řekla, že jí zle není, ale chce jít domů – ráda na sebe poutá pozornost. Zůstala jsem tedy v klidu a říkám: „Dobře E., tak si sbal věci a běž.“. Zůstala na mě hledět s otevřenou pusou a já zopakovala: „ Říkám sbal si věci a běž, když chceš jít domů.“ … Žačka zapadla do lavice, omluvila se a celou hodinu pracovala – což obvykle nedělá. Tahle situace mi také hodně dala, ale když jsem odcházela, říkala jsem si, co bych dělala, kdyby se opravdu zvedla. Ale žačku znám a téměř stoprocentně jsem věděla, že to neudělá, že by si to nedovolila.
136	34	český jazyk	4	1	1	2	1	3	2	1	Praxi v prvním semestru na nMgr. studiu jsem vykonávala na malé, vesnické škole. O to větší pro mě byl šok, nastoupit na velikou školu v centru Brna. Ale říkala jsem si, že by pro mě mohlo být přínosné mít takové porovnání. A to přišlo hned první den, kdy jsem ve škole byla na náslechu v šesté třídě. Jako první mě překvapil vysoký počet žáků ve třídě, neuspořádané lavice, žáci neseděli na svých místech… Asistent pedagoga seděl vzadu ve třídě a dělal, jako by se nic nedělo. Paní učitelka začala s výkladem. Půlka dětí neměla na lavici nachystané učebnice, někteří učebnice sice měli, ale proč by je otvírali… Paní učitelka pracovala tedy pouze s třetinou třídy, ostatní chodili po třídě, bavili se, vyrušovali. Po napomenutí jednoho žáka paní učitelkou se jí dostalo sprosté odpovědi. Paní učitelka na to nereagovala. Z hodiny jsem vyšla velmi frustrovaná, protože tohle jsem (ačkoli jsem již rok na vesnické škole učila) nikdy neviděla a uvědomila jsem si, jaký rozdíl mezi vesnickou školou (cca 200 dětí na celé škole) a velkou městskou školou v centru Brna je. Na vesnici si děti nedovolí nepozdravit dospělého, nerespektovat jej. Tady je to úplný opak. Jsem zvědavá, co mi další náslechy a samotná praxe přinese.
137	34	český jazyk	5	1	1	2	1	3	2	1	Po uplynutí 20h náslechů na praxi jsem se konečně dostala k samotné výuce. V době náslechů jsem stihla pochytit, jak to ve škole chodí, jak s dětmi pracuje paní učitelka, jak se děti ve třídě chovají… Moje první výuka na škole probíhala bohužel bez mé vedoucí učitelky. Řekla mi, že ve škole nebude, že si její hodiny mám vzít a připravit cokoli! Cokoli a že mi nemůže půjčit ani učebnici, že si ji mám sehnat. Už od začátku mám s jejím chováním trošku problém, ale řekla jsem si, že to zvládnu. Učebnici jsem si tedy půjčila ve fakultní knihovně a hodinu si připravila. Ačkoli zkušenosti s výukou už mám, do hodiny jsem šla s respektem. Je to nejproblémovější třída na škole, kterou navštěvuje paní z výchovného centra a snaží se ji dát dohromady. Hodina probíhala v poklidu, většina dětí (ty problémové neukočíroval ani pan asistent) pracovaly, zajímaly se, byly aktivní. Stihla jsem vše, co jsem měla v plánu. Chci tedy říci, že i přes to, že mi paní učitelka hodila „klacek pod nohy“ – nepomohla mi s přípravou (popř. ji aspoň trochu projít), nepůjčila mi učebnici a materiály, jsem hodinu zvládla připravit a odučit se ctí.
138	35	anglický jazyk	1	1	1	2	2	2	2	1	5. C je dost náročná skupina. Oliver je dyslektik, co sotva čte česky, chlubí se, že má tatínka z Anglie, ale ten s nimi nežije. Jakub Má maminku učitelku angličtiny, všechno umí, zná, machruje a potřebuje se předvádět. Maruška přišla z jiné školy a učebnici, ve které jsou ostatní v půlce ještě ani nezačala. Nikol a Ema často sprostě nadávají a hádají se s klukama. Benda je naprosto demotivovaný, testy má v pořádku, ale jen tak leží na lavici a nudí se. Ostatním práce nevadí, ale stěžují si na hluk a není je slyšet. No a teď co s tímhle. Na jednu vyučovací hodinu se v podstatě musejí chystat celkem 4: Marušce, Jakubovi, Oliverovi a ostatním. Samostatně jsou všichni zvladatelní, ale ne pohromadě. Moje první interpretace byla, že se nudí, angličtina není zábavná, nemají motivaci. Zkoušeli jsme kreslit komiks, spojovat obrázky, nacvičovat rozhovory, doplňovat texty k písničkám. Nic z toho se neosvědčilo. Vždy pracovala tak půlka, ta, kterou zrovna tahle aktivita baví, zbytek se ani nesnažil tvářit, že se snaží. Ok, když to nejde po dobrém, zkusíme to po zlém, říkala jsem si. Nečekané známkování taky nevyšlo, Jakub má vždycky všechno správně, Oliverovi jsou známky naprosto jedno. Tak teda domácí úkoly. Oliver je zase neplní, ostatní tak sem tam. Může se stát, že to občas vážně nejde po dobrém a je špatně to zkoušet po zlém? Co když děti nerespektují hranice a ani o to nemají zájem? Jak moc být přísná a přitom spravedlivá? Jak s nimi tedy pracovat? Jak trestat zlobivé, a přitom nedělat útrapy hodným? Po zvážení jsem se rozhodla dávat trestné úkoly na známky. Máš moc energie? Pracuj. Pracuješ? V pohodě. Závěr? Uvidíme.
139	35	anglický jazyk	2	1	1	2	2	2	2	1	Pár věcí, co jsem nenaučila, jak řešit, a setkávám se s nimi: během vyučování učitel nemá přestávku, ani volná hodina není volná učitelé, a zejména angličtináři, s sebou pořád musejí tahat milion věcí, ať už pomůcek, sešitů, učebnic, krabice je málo rodiče a všechno kolem nich. Jak to, že má můj Benedikt pětku? Není možné, aby Pavlík napsal špatně test. Prosím, mohla byste zohlednit toto a tamto? Můj syn je takový a takový, takže toto bude dělat tak a tak, ano? Dominik se ale toho incidentu neúčastnil, on jen něco připsal. Jak učit, když jsou děti na různých úrovních? Jak být oblíbeným učitelem, za kterým ví, že můžou kdykoli dojít a přitom mít autoritu? Co dělat, když to někoho opravdu nezajímá, známky jsou mu jedno, a hlavně, ani rodiče to nezajímá? Co když si nesednu s kolegy? Mě se to naštěstí netýká, můj kabinet je má oáza přátelství a klidu, ale bez toho by mi bylo o tolik hůř. Je správné známkovat aktivitu v hodině? Musí být dítě aktivní, pokud už doopravdy všechno umí, nebo si to radši dodělá doma? Jak můžu já, během tří hodin týdně, řešit když ta třída nefunguje? Na angličtinu musíme pracovat ve skupinkách, ve dvojicích, je to lepší, ale když jsou vztahy špatné… Jak si nebrat to všechno osobně? Je lepší známkovat objektivně, ale co když na to někdo vyloženě kašle a má to nerozhodně, nebo se naopak snaží, je špatně se rozhodnout v tom či onom směru? Jsem na církevní škole. Tady to v podstatě funguje jak na vesnici, všichni ví všechno o naprosto všech. Díky tomu jsem zjistila, že všichni až na jednoho žáka, se kterými mám problémy, co se týče chování, jsou z rozvedených rodin a ten z rodičů, se kterým dítě bydlí, má nového partnera a novou rodinu. Cítí se odstrčení, nechtění, nezapadají, předvádí se. Když jsem to zjistila, bylo mi hned jasnější proč se tak chovají, lépe se mi na to reaguje a neberu to jako útok na mě nebo moje hodiny. Jenže to je zrovna náhoda, že jsem to zjistila. To, co má student doma strašně moc ovlivňuje jeho přístup ke škole. Hádají se mi doma rodiče – nemám zrovna jako top prioritu úkoly. Tatínek mě doma bije – nezajímají mě rovnice. Moji rodiče taky nejsou vzdělaní a nezajímají je moje známky – proč by měly mě. Jenže ne vždy, možná skoro nikdy, nezjistím, z jakého prostředí děti pocházejí. A hlavně potom nastává ten pocit bezmocnosti, já s tím mnohdy nemám absolutně nic co dělat. Žák, který je chytrý, má na dobré známky, jen na to kašle a předvádí se, já mu doma klid na učení neudělám. Jsme manažeři. Jsme psychologové. Jsme administrátoři. Jsme výchovní pracovníci. Jsme odborníci v jistém vědecko/uměleckém odvětví. Jsme vězeňští dozorci. Sociální služba. Musíme mít milion sociálních kompetencí zvládnutých a je na nás obrovský tlak ze všech možných stran. Jsme málo placení. Ostatní nás berou jako blázny co se jim chce pracovat s dětmi nebo jako ty, co mají prázdniny a končí ve dvě. Táta přijde v pět domů a má konec. Já dojdu domů a dělám přípravy, domácí úkoly, vymýšlím, jak nahradit tu či onu aktivitu, přemýšlím, jestli mě Oliver vážně chtěl naštvat nebo mu to jen vylítlo, opravuju písemky. Každá práce a profese je náročná v určitém smyslu. Nelze porovnávat, ale ta učitelská rozhodně je, mnoha způsoby. A proč to dělám? Protože mám opravdu velkou radost, když se mi ta náročná práce daří. Protože ten výsledek vidět je a když ne, časem bude.
140	35	anglický jazyk	3	1	1	2	2	2	2	1	"Ach ten můj nepracující dyslektik. Celá třída nefunguje, nepracuje, učitelé se jim střídali, jsou různých úrovní, nemají motivaci k práci. Ale nejvíc to nejde s ním a rozbourává celou pracovní morálku. Maminka mi o něm řekla, že se mu špatně píše, že mám ho zkoušet ústně, popřípadě tolerovat fonetický zápis, s tím, že pracovat v hodině má jako ostatní. Psali jsme test, dostal tištěný stejný jako ostatní, aby se měl čas připravit a po hodině jsem se ho ptala, zda mi to chce říct ústně. Na to odpověděl jednoduše ""Ne"" a odběhl. Následující test jsem si ho už pohlídala a trvala na tom, aby mi to řekl ústně, to jsme psali slovíčka, která uměl dobře, dostal 1. Další pětku, kterou ode mě má, je za komiks. Viděla jsem, že není moc motivovaný, ptala jsem se, co ho baví, odpověděl, že kreslení. Tak jsme ve třídě vymýšleli superhrdinu, psali, co umí a co ne (Can a Can't). Pracovali jsme na tom v hodině, děcka to pak odevzdávali, celkem je to bavilo, mohli to i dodělat doma a od něj jsem opět ani po upozornění nic nedostala. No a ta poslední pětka, za práci v hodině. Protože někteří ve třídě pracují a snaží se, a někteří vůbec, rozhodla jsem se známkovat práci v hodině, ne přesnost, ale zda něco udělají. Dostali pracovní list, o kterém jsem řekla dopředu, že jej oznámkuji a vyberu na konci hodiny. On, byť ne mi do očí a nahlas, řekl, že: ""Tyhle s****y dělat nebude."" Přes hodinu vydával hlasitě různé zvuky, chodíval si, kdy se mu zachtělo, na chodbu, po hodině okamžitě vyběhl a až po upozornění spolužáků mi donesl prázdný papír. Po tom všem si přijde maminka stěžovat, že nedodržuji „úlevy“ a neberu na něj ohled. Tak jsem jí popsala, jak to v hodině vypadá, že nedělá ani normální, ani zábavnější úkoly, že čmrká fixama na tabuli sprosté obrázky a lehá si na lavici… no a tak. Odpověď: Já se vám za syna omlouvat nebudu, on je prostě v pubertě. Aha. Ne, že bych omluvu potřebovala, ale s maminkou to nepořeším. Dlouho jsme přemýšlela, co s ním. Mám motivovat, když to nefunguje, nebo trestat? A co když už nefungují ani tresty? Co já tak asi ještě můžu udělat? Pak mě napadlo, on vlastně žádnou pozitivní motivaci nemá, známky jsou mu jedno, takže to motivace není. Musím nějak vyzdvihnout, co mu jde a jinak ho hodnotit. Probrala jsme to s ředitelkou, přemýšlely jsme o alternativách a shodly jsme se: nebude dostávat známky, ale slovní hodnocení. 1-5 škála je pro mě snazší a objektivnější, ale když budu moct napsat přesně jak pracuje a za co to má, bude maminka vědět, co se děje v hodinách. On bude mít jasnou zpětnou vazbu a pochvala jej spíše nakopne než prostě jednička. Zkusíme to. Dvě hodiny jsem věnovala povídání si, jen tak, v kolečku, řekněme tomu teambuilding. Česky. Děcka se na témata, co jsem dávala, sdílely a já tam byla prostě jako jedna z nich. Pak jsem zkoušela jednoduchý aktivity, sice v angličtině, ale tak, že jsou spíše hra, než učení a zvládne je každý. Prostě „vtípky“. To se taky líbilo. Na následující hodinu mi přišla hospitace. Sice jsem už normálně učila, ale děcka mě pořád trochu měly za jednu z nich, měla jsme tam aj já učitele. Hned jak zazvonilo, sešli se mi u stolu a diskutovali, jestli dostanu pětku nebo ne. Další proměna byla „dovolení psát na tabuli“. Obrovské privilegium pro ty, co se snaží. Popřípadě ji smazat. Nevím přesně, kdy se co zlomilo, ale pracuje se ve třídě mnohem víc. Děcka se hlásí, snaží, občas je to horší, občas lepší, ale obecně mnohem lepší než předtím. Ale velká moje pointa je, že osobní vztah je důležitý a že známky nemusí být absolutně motivující. A hlavně chválit, aspoň za něco, vždycky je za co."
141	35	český jazyk	4	1	1	2	2	2	2	1	Jak se naučit nebýt kamarádem, ale učitelem. Jestli bych měla vypíchnout jednu věc, co mi dělá problém, asi by to byl fakt, že já se se svými studenty chci kamarádit. Vím, že od toho tam nejsem, ale. Na jednu stranu by učitel měl mít autoritu, měl by být schopný udržet si ve třídě pořádek, zachovat si odstup a být objektivní. Na druhou by neměl být něčím, co studenti označí jako „zlý“, zbytečně přísně trestající, dávající hromadu domácích úkolů, „přepadovky“, rozčilovat se za každou drobnost. A na tu třetí by se měl zajímat o svoje studenty, znát je, vědět, co je baví, čím si prochází (zvláště na základní škole). Ale jak najít to „něco mezi tím“, jak to vybalancovat? Uvědomuji si, že mám tendence řešit problémy a chovat se tak, abych zůstala oblíbeným učitelem. Místo poznámky si raději promluvím s žákem po hodině, Umožňuji opravu jakékoli písemné práce, vybírám aktivity podle toho, jak se jim chce spolupracovat. Výsledek? Nemůžu říct, že by hodiny byly špatné, že by se ve třídách nedalo učit, musím si však přiznat, že občas to sklouzne a pracovat se nedá, jim, ani mně. Byť to není pravidelná nebo frekventovaná událost, vím, že nastává proto, že jsem mírná. A jak to tedy probíhá? Stává se, že jsou žáci jednoduše unavení. Dlouho sedí ve škole, mají hodně písemek, je vlastně jedno, čím to je, prostě se dneska třída obecně spíše necítí na práci. Jeden začne vyrušovat, nebo dva a přesto, že to nenechávám jen tak, ostatní povolí taky, neslyší zadání, nesoustředí se, nebo vidí, že zase o tolik nejde. Já pak musím několikrát všechno opakovat a v tu chvíli ti rychlejší, co už práci mají hotovou, začnou rušit taky, protože se nudí, já však potřebuji stihnout úkol i s těmi pomalejšími. Najednou mám dvě skupiny, co ruší, buď ti rychlejší, co se nudí, zatímco pracuji s pomalejšími, nebo ti pomalejší, zatímco zadávám práci těm rychlejším. A přesto, že nikdo nedělá nic příšerného (nenadává, neběhá po třídě, nevykřikuje), je celková morálka ve třídě hrozná. A já si tak říkám, že kdybych od začátku měla jasně daná pravidla (něco ve stylu: třikrát tě upozorním a budu ti dělat čárky na tabuli za každé upozornění, až máš tři, dostaneš poznámku atd.), že by to možná fungovalo. Jenže já jsem si od začátku nebyla jistá, co jak chci a teď najednou zadávat nová pravidla nebo trestat bez nich mi nepřijde fér. A tak se plácám v kruhu. A oni vlastně taky. Neumím vyvážit přísnost a pohodu. Občas mám moc jednoho, občas druhého. Chci, aby se v mých hodinách pracovalo příjemně, pohodově, bez stresu. Chci, aby věděli, že se nemusí stydět zeptat a že je důležité věci umět, a ne napsat všechno na jedničku. Chci, aby se učili spolupráci, komunikaci a aby v mých hodinách panovalo dobré klima. Zároveň ale potřebuji pracovní morálku trochu zvednout a mít pevný řád. A myslím si, že to dokážu časem vyrovnat, že si praxí vymyslím pravidla, která se budou od začátku dodržovat a si svůj balanc pohody a autority najdu. Jen tam zatím nejsem, ale říkám si, že aspoň vím, že tam nejsem.
142	35	český jazyk	5	1	1	2	2	2	2	1	Občas se tak stane, že studenti říkají věci, které až tak nemyslí, jen aby vyzkoušeli, jestli jim něco podobného projde. Takový test učitele. Nejde o nic neobvyklého, testují hranice, kam až můžou zajít. Když mi jednou projde nemít domácí úkol, proč bych se pak namáhal? Jde vlastně o takový pokus být co nejekonomičtější, šetří to energii ve snaze chovat se slušně. A tak to na mě zkouší někteří moji studenti. Dalo by se říct, že se jedná o ty tři samé pořád dokola. Na jednu stranu obdivuji jejich vytrvalost, ať už jim dám úkol navíc, promluvím k nim, že takhle to nejde, dám poznámku nebo se snad i ozvu rodičům, že se jejich dítě nechová zrovna ukázkově, nevzdávají to se mnou a zkouší to znovu a znovu. A přestože tu vytrvalost mám i já a jen tak je nehodlám nechat dělat si co chtějí, pořád nevím, jak je v jejich pokusech spíše preventivně zarazit. Samozřejmě jsem se s takovým chováním setkala už dřív, většinou šlo o překrývání nějakého problému, který měli doma. A vědět proč se tak chovají mi většinou pomohlo i k řešení co s tím. Největší výzvu, kterou jsem ale ještě nezdolala, jsou studenti, co doma problémy nemají, rodiče jsou normální, v některých případech i učitelé, a to dítě se tak chová „prostě jen tak“. Říkejme tomu nuda, nezájem, snaha se zviditelnit. A teď upřímně, co s takovými? Protože když dám někomu pracovní list, on mi řekne, že: „tyhle s***** dělat nebude, můžete mi dát rovnou pětku, mně je to jedno,“ a já se podívám na jeho prospěch i výchovná opatření a vidím, že sedmnáctá poznámka by moc nepomohla, opravdu nevím, co s ním. Říká se: „když to nejde po dobrém, půjde to po zlém.“ Jenže co když to po zlém nejde a ani to nechci zkoušet? Nemyslím si, že vyhrožování je to nejlepší řešení. Kolegyně mě přesvědčují o opaku a vysvětlují, že pokud je nechám bez trestu, udělají to brzy zase, musí se naučit, jak se chovat, musí vědět, že jim jen tak něco neprojde. Já tak napůl souhlasím, musí vědět, že jim to neprojde. Ale nakráčet do třídy a střílet kolem sebe poznámky jak z kulometu za každý malý prohřešek, to taky není můj styl. Je pravda, že z naivní představy, že když „já budu v pohodě“, oni „na mě taky budou v pohodě“, jsem již vystřízlivěla. Ne, někteří prostě darebáci budou, je jedno, kdo je učitel. Ale upřímně, nejvíc mě trápí, když nejsou zlí na mě, ale na sebe navzájem. Když nadávky lítají z jednoho rohu třídy zase zpátky a místo vyučovací hodiny mám kovbojskou přestřelku sprostých slov a urážek. A jak já mám, ta těch pár hodin týdně, pracovat na dobrých vztazích? Páťáci už byli na několika sezení s psychology, několik programů o komunikaci a spolupráci, vyhrožovalo se jim, že nepojedou na výlet, nic nepomohlo. A přestože práce během hodiny probíhá a všichni dělají, co mají, ta atmosféra je jednoznačně strašně nepříjemná. A tak jsem chvílemi spíš bachař než učitel a upřímně nachystat si hodinu, něco vysvětlit a odučit, to už mi problém nedělá. Neříkám, že to umím perfektně, ale není to pro mě nepředstavitelná představa. Jak být ale správným vychovatelem…. Na to připravená nejsem.
143	36	fyzika, chemie a technická výchova	1	1	1	1	2	-1	2	2	Moje první hospitace byla v hodině matematiky v osmé třídě s paní zástupkyní, jelikož moje provázející učitelka byla nemocná. Paní zástupkyně je starší učitelka, která má ve třídě na jednu stranu respekt, na druhou stranu jde vidět, že žáci ji rádi nemají. Do každé hodiny se snaží nachystat pro žáky nějakou aktivitu, ať už to je opakování ve dvojicích nebo skupinová práce. Tato aktivita většinou zabere maximálně 10 minut, ale její přínos do hodiny je velký. Tato část hodiny se mi líbila, ve třídě šlo vidět, že se žáci trosku proberou a začnou více vnímat. Zbytek hodiny probíhal podle mého očekávání, kontrola domácího úkolu, práce v pracovním sešitě.. nuda. Žáci se na dotazy paní učitelky hlásili, šlo ale vidět, že je hodina vůbec nebaví. Po hodině jsem se s paní učitelkou bavila a bylo mě jí na jednu stranu líto, protože se snažila a ve třídě jde vidět, že ji žáci rádi nemají. Na druhou stranu jsem chápala negativní postoj studentů, kteří byli otrávení z toho, jak je neustále okřikuje a za něco napomíná. Ona sama mi po hodině vysvětlila atmosféru ve třídě tím, že je to čtvrtá hodina a žáci v tuto dobu bývají neklidní. Na mě tato hodina a atmosféra ve třídě nepůsobily vůbec dobře. Druhý den jsem šla na svoji první hospitaci do hodiny chemie. V 9.B je 30 žáků a je to velice hlučná třída. Moje provázející učitelka mě varovala ještě předtím, než studenti vešli do učebny chemie. Sotva začala hodina, vběhla do učebny třídní učitelka i se zástupkyní ředitele. Na studenty obě dvě křičeli, protože si nezamknuli svoji třídu při odchodu na chemii a zanechali ve třídě velký nepořádek. V učebně nastal šílený chaos. Zatímco zástupkyně se snažila s někým domluvit úklid třídy, třídní učitelka stále křičela. Poté do této situace vstoupila čtveřice chlapců, o kterých si třídní myslela, že jsou zodpovědní za nepořádek ve třídě. Chlapci se snažili vzniklou situaci vysvětlit a třídní učitelka stále křičela. Zbytek třídy se začínal smát. Seděla jsem na konci učebny, pozorovala jsem, co se přede mnou odehrává a nemohla jsem uvěřit vlastním očím. Na konci do situace vstoupila chemikářka, která zklidnila jak čtveřici chlapců, celou třídu, tak následně i třídní učitelku, poslala dvě studentky uklidit nepořádek ve vedlejší učebně, celou situaci uzavřela a začala svou hodinu chemie, jako by se nic nestalo. Obdivuji paní učitelku, jak v této nepříjemné situaci plné negativních emocí a křiku zůstala úplně klidná. Nebála se vstoupit do hádky a oběma stranám vysvětlila to, co si chtěli říct, kdyby na sebe jen nekřičeli. Tento začátek hodiny byl velice náročný. Divím se, že po tomto výstupu třídní učitelky zvládla získat pozornost žáků zpět a začít normální hodinu chemie. Byla bych ráda, kdybych v sobě našla aspoň malou část trpělivosti, jakou má tato učitelka chemie. Za to, jak zvládla vzniklou situaci ji obdivuji. Z této hodiny jsem se cítila hodně v rozpacích. Jednak mě vyděsila atmosféra třídy, neukáznění žáci a znuděné studentky, ale také chování třídní učitelky. Na druhou stranu musím uznat, že mě motivovala moje provázející učitelka. Jsem ráda, že mi ukázala řešení takto vypjaté situace a jak je důležité zůstat klidná.
144	36	fyzika, chemie a technická výchova	2	1	1	1	2	-1	2	2	V pondělí před naším posledním setkáním jsem měla ve škole na praxi dvě hodiny suplování. O jednom mém zážitku z hodiny chemie jsme se poté bavili na úterním semináři (vyzvala jsem žáka k tabuli, ale on odmítl přijít). Moje druhá suplující hodina tento den byla ve třídě 9.C v hodině matematiky. Od jejich třídní učitelky, která je učí matematiku, jsem měla předem zadanou práci, kterou žáci v hodině mají splnit. Na suplování se mnou šel jejich tělocvikář, aby mi pomohl zapsat hodinu do systému, chybějící žáky a také, aby mi pomohl ve třídě udržet kázeň. Od učitelky jsem už předem věděla, že třída dokáže být někdy velice hlučná, obzvlášť šestice holek, které sedí vzadu a dokáží být velice nepříjemné. Na druhou stranu mě povzbudila, že věří, že si s nimi zvládnu poradit. A tak jsem do toho šla. Aspoň to zkusím a uvidím, řekla jsem si. Při vstupu do třídy jsem toho hnedka zalitovala. Přestože zde na matematiku zůstává jen 20 žáků z 30 (zbytek odchází na metodu Hejného), ve třídě bylo hodně rušno, nikoho z děcek nezarazilo, že jsem do třídy se zvoněním vstoupila. Moje pocity umocňoval nepořádek ve třídě, na prázdných lavicích byl vylitý jogurt, na zemi zase rozlité a rozšlapané mléko od svačiny. Super, ještě 45 minut a už můžu jít domů, prolítlo mi hlavou. Vzápětí do třídy vstoupil tělocvikář. Atmosféra se hned změnila. Děcka si posedala a uklidnila se. Mezitím co mě představil a prohodil vtípek o matematice, která se do života hodí i prodavačce za pokladnou, všichni seděli a poslouchali. No jo, tělocvikář, se kterým je sranda, mají ho rádi. Jakmile jsem však stoupla před tabuli já, veškerá pozornost byla opět pryč. Mladá učitelka („učitelka“) suplující hodinu matematiky. Byla jsem jim úplně volná. Co jsem taky čekala. Mírně jsem zvýšila hlas, abych aspoň takto upoutala pozornost některých. Během hodiny se mnou potom spolupracovala větší polovina třídy, žáci postupně chodili počítat příklady na tabuli. Někteří si ovšem ani neotevřeli sešit. Přesto, že jsem si toho všimla, neměla jsem chuť ani sílu to řešit, a tak jsem je nechala. Dokud mlčí, tak proč ne.. Výše zmíněná šestice holek mi dala taky zabrat. K mému překvapení počítaly příklady společně se třídou, nicméně v pravidelných intervalech propukaly v hysterický smích, pokřikovaly na sebe i na spolužáky a pokud potřebovaly poradit, neměly problém pokřikovat i na mě k tabuli. Naštěstí se už blížil konec hodiny. Deset minut před zvoněním odešel tělocvikář na oběd a nechal mě se třídou samotnou. Myslela jsem si, že tam byl zbytečně, protože třída se ukázněně nechovala. Mýlila jsem se. V posledních deseti minutách jsme sotva dopočítali jeden příklad. Jediný, kdo počítal jsem byla já, slečna u tabule a dvě další holky v první lavici. Pro zbytek třídy s odchodem tělocvikáře už hodina skončila. Z třídy jsem odcházela otrávená a unavená. Věřím (spíš doufám), že pokud bych potřebovala, dokázala bych třídu víc ztišit. Bylo by to však na úkor většího tlaku z mojí strany a do toho se mi nechtělo. Už teď jsem necítila ve třídě příjemnou atmosféru. Sama si vzpomínám, jak donutit naši třídu na gymplu pracovat ve suplovaných hodinách, byl nadlidský výkon. To je taky jeden z důvodů, proč jsem z této hodiny nedělala žádné velké závěry. Na druhou stranu musím říct, že jsem se tam necítila vůbec dobře a nebavilo mě to.
145	36	fyzika, chemie a technická výchova	3	1	1	1	2	-1	2	2	Minulý týden na praxi jsem byla na hospitaci v hodině matematiky v sedmé třídě. Ve třídě je asi 22 žáků a jeden chlapec má poruchu autistického spektra. Ve třídě funguje asistentka pedagoga, která se převážně věnuje tomuto žákovi. Už v minulých hodinách, kdy jsem byla v této třídě, mě zarazilo její chování. Myslím si, že žákům příliš vstupuje do jejich práce a často jim radí i při samostatném plnění úkolů. Také pokud někomu pomáhá, je velice hlučná a ruší tak učitelku i ostatní žáky. Hned po první návštěvě této třídy jsem si všimla, že celkově svým chováním hodně narušuje průběh hodiny. Minulý týden při skupinové práci v hodině žák s PAS opisoval domácí úkol od svojí spolužačky a asistentka si toho všimla. Došla za ním a místo nějakého upozornění na něj hned z první spustila. Ve svém proslovu nezapomněla zmínit několik vět typu „Ty nikdy nic neděláš. Nic nevíš. Věčně nedáváš pozor…“ Já jsem mezitím seděla v poslední lavici, když za mnou došla učitelka, jestli pozoruju atmosféru ve třídě a chování asistentky. Poté do situace vstoupila a asistentku si vzala stranou. Myslím si, že reakce asistentky byla nepřiměřená. Kdyby na mě takto někdo nastoupil, jsem si jistá, že bych se uzavřela, nejspíš bych se naštvala a do konce hodiny bych už nepracovala. V druhé půlce hodiny žáci pracovali samostatně v lavicích. Během toho se u chlapce s PAS projevil motorický neklid. Chvíli si opakovaně sedal a stoupal, poté se na židli otočil ke do uličky, houpal se ze strany na stranu, začal si pro sebe mluvit a zuřivě u toho gestikuloval. Asistentka ho vzala na chodbu, kde se žák proběhl a po 10 minutách se vrátil do třídy. Vzápětí končila hodina. Nemůžu říct, co bylo příčinou neklidu chlapce. Nicméně téměř okamžitě mě napadla myšlenka, jestli zde sehrálo chování asistentky nějakou roli. Musím říct, že v první půlce hodiny chlapce dostala do velice nepříjemné situace. Ve třídě se nemohl cítit vůbec bezpečně, proto bych se nedivila, kdyby jeho pozdější chování bylo následkem této situace. O průběhu hodiny jsem se potom bavila i s učitelkou. Ta mi řekla, že chování asistentky jí nevyhovuje, ale ještě nepřišla na způsob, jak s ní v třídě pracovat, aby to fungovalo. Překvapilo mě, že asistent může takto negativně ovlivnit průběh hodiny a práci učitele ve třídě.
146	36	fyzika, chemie a technická výchova	4	1	1	1	2	-1	2	2	Jsem studentkou učitelství matematiky a chemie pro ZŠ a pro svoji učitelskou praxi 2 jsem si zvolila základní školu na Kotlářské v Brně. V minulém semestru jsem měla na praxích velice milé a ochotné provádějící učitelky, z toho důvodu jsem k dalším praxím přistupovala pozitivně. Těšila jsem se na nové zkušenosti. V den zahájení praxí jsem se potkala s mojí provádějící učitelkou na matematiku. Z prvního dojmu jsem měla velice dobrý pocit. Učitelka byla milá a vyhověla hned mým časovým možnostem docházení do školy. Jelikož je také poměrně mladá, věřila jsem, že komunikace s ní bude opět bez problému, stejně jako jsem se s tím setkala v minulém semestru. Další týden jsem přišla na náslechové hodiny k ní na matematiku. Následně se ukázalo, že můj první dojem byl úplně chybný. Učitelka se mnou nekomunikovala téměř vůbec. Nesdělila mi, v jaké třídě má výuku, ani žádné jiné informace, například o učivu nebo žácích. Byla jsem ráda, když mě ve třídě na začátku výuky představila, nicméně po skončení výuky ze třídy vyběhla bez jediného slova. Ani po hodině se její přístup nezměnil. A tak jsem z prvního dne praxí odcházela spíše zklamaná. Jelikož jsem si volila fakultní školu, čekala jsem od učitelky jiný přístup. Nevidím důvod, proč by měl takový učitel provádět nějakého studenta během jeho praxí, když o to nemá sebemenší zájem. Naopak by se dalo tvrdit, že ho to obtěžuje. Myslím si, že mnoho studentů, kteří na praxe přicházejí nejistí, by to mohlo odradit. Během tohoto týdne jsem opět domluvená na náslechy u této učitelky, tak doufám, že společně strávený čas bude probíhat lépe než minulý týden.
148	37	ruský a francouzský jazyk	1	1	1	2	1	1	2	1	První den při vstupu do školy jsem byla ihned konfrontována s realitou. Zvonění na přestávku, křik dětí, chaos na chodbách – opravdu jsem toto chtěla a je to můj cil? Zachvátila mě nejistota a říkala jsem si, do čeho se to vlastně ženu. Jakmile ale začala hodina, moje prvotní obavy byly pryč a já se mohla soustředit na hodinu. Paní učitelka mě poprosila, abych se krátce žákům představila a žáci měli za úkol překládat moje věty z francouzštiny do češtiny. Myslím, že to bylo pěkné uvítání a uvolnění atmosféry pro všechny. Prvním úkolem bylo pro žáky vypracovat malý test, tzv. pětiminutovku. Žáci samozřejmě odmlouvali, ale nebylo jim to nic platné. Musím uznat, že test byl opravdu banální, ale žákům to tak nepřišlo. Paní učitelka se mi svěřila, že žáky převzala po jiné kolegyni a jejich úroveň je žalostná. Rozhodla se, že když je to jejich poslední ročník, nebude jim házet klacky pod nohy. To se projevilo i při psaní testu. Žáci byli mnohdy v koncích a neznali správnou odpověď nebo slovíčka pro překlad věty. Žadonili u paní učitelky o nápovědu a ta se pokaždé nechala přemluvit. Bylo vidět, že se snažila, aby nemusela dát všem pětky, což musím říct, že já bych udělala, když jsem viděla, co i přes pomoc paní učitelky do testů napsali. A to myslím doopravdy. Překvapilo mě, že přestože žáci seděli v lavici po jednom a paní učitelka jim radila, tak se snažili bavit a radit si navzájem (ale evidentně moc nebylo co radit). Zajímalo by mě, jak to vnímá paní učitelka, ale neptala jsem se jí na to. Podle mě musí učitel vidět a vnímat, že si žáci radí. Otázkou je, jestli to raději nechce vidět a řešit nebo jí to nevadí / nebo se snaží žákům pomoct k lepší známce, anebo to doopravdy nevidí. Říkala jsem si, jestli bych v podobné situaci byla stejná a ve svých úvahách jsem došla k názoru, že nebyla. Jsem velký puntičkář a mám ráda rovnost a spravedlnost a nesnesla bych ve své třídě opisování. Na druhou stranu, kdybych měla třídu s opravdu nulovými znalostmi po 2 letech výuky jazyka a byl to jejich poslední ročník, možná bych změnila názor. Nutno říct, že tyto úvahy mě velmi motivují k učitelské praxi, protože jsem velmi zvědavá, jak moc se moje ideje budou lišit od mého chování v praxi až se stanu opravdovou učitelkou. Atmosféra po dobu testu i po dobu zbytku hodiny byla velmi přátelská a milá. Nemyslím si, že by to bylo kvůli mně, jakožto novému aspektu v hodině. Bylo vidět, že žáci paní učitelku v rámci možností respektují a ona velmi respektuje je. Bylo hezké vidět, že s nimi nezachází jako s malými dětmi, které absolutně nic neumí, ale snaží se jim předat, alespoň minimum, a to navíc způsobem, který oni přijímají a který jim vyhovuje, Ale o tom zase příště.
149	37	ruský a francouzský jazyk	2	1	1	2	1	1	2	1	Paní učitelka zjistila, že ve třídě chybí 4 žáci (z 9) a tak se rozhodla, že v hodině nebudou nic dělat. Rovnou to i žákům sdělila, z čehož byli samozřejmě nadšení. Mně to ale přišlo zvláštní. Vím, že zatím nejsem v roli učitelky, která rok co rok vykonává tu stejnou práci a obtěžuje se se stejnými věcmi, a tak je možná ráda za každou příležitost změny, volna, odpočinku. Přesto říct žákům dnes nebudeme nic dělat, mi nepřišlo velmi vhodné. K mému údivu se před „nic neděláním“ začalo s opakováním. Nevím, jestli to bylo tím, že žáků bylo ve třídě míň než obvykle, ale žáky to očividně bavilo a užívali si osobnější kontakt s paní učitelkou. Myslím, že navazování vztahů mezi žáky a učitelem je velmi důležité a může to velmi ovlivnit vztah žáků k celému předmětu a v návaznosti i jejich budoucnost, výběr VŠ, apod. Proto vím, že toto bude jedním z mých cílů, až budu „pravá“ paní učitelka. Chtěla bych ukázat dětem zájem, respekt i vůči nim a nebýt ve třídě jen někým s vyšší mocí. Po opakování pro mě přišla další zajímavá situace. Paní učitelka se rozhodla, že nově vyzkouší zahrát si se žáky hru, kterou jí nechala v kabinetě její předchůdkyně a u žáků byla údajně oblíbená. Zádrhel byl, že paní učitelka hru před tím nestudovala, a tak se opravdu naplnilo to, co říkala na začátku – nic nedělali. Nejdřív musel někdo hru přinést, poté museli nastudovat pravidla (žáci si to moc nepamatovali z minulého roku) a poté paní učitelka zjistila, že je to příliš těžké. Pro zachránění situace se rozhodla, že si hru zahrají: paní učitelka vše překládala a žáci poté hádali odpovědi a posouvali se na hracím poli. Otázka je, jak moc tato aktivita měla společného s učením se francouzského jazyka. Spíš to vypadalo, jako procvičování překladu – paní učitelky. Mně v tu chvíli přišlo škoda, že paní učitelka nevytáhla z rukávu něco osvědčeného. Věřím, že jako letitá učitelka má spoustu zkušeností, materiálů, nápadů, alternativ a umí improvizovat. Jenže toto se moc nepovedlo. Když o tom teď přemýšlím, možná z toho plyne ponaučení i takové, že ne každá hodina se nám podaří, jak si naplánujeme. I výborná aktivita se nám nemusí povést a nemusí vyznít a budeme to muset přijmout.
150	37	ruský a francouzský jazyk	3	1	1	2	1	1	2	1	Jedna z věcí, která mě ve škole překvapila je, že každá třída je opravdu jiná a pracuje se s ní jinak. V době, kdy jsem sama chodila na základní a střední školu jsem si myslela, že jsou to jen „fráze“, které učitelé říkají každé třídě, aby žáky umírnili v jejich chování. Na praxi chodím do dvou tříd – skupina osmého a devátého ročníku a je velmi zajímavé pozorovat rozdíly. Osmáci jsou neskutečně tišší, poslušní, hodní a vždy čekají na instrukce paní učitelky. Nikdy jsem takovou třídu neviděla (ani jako praktikant, ani jako žák). V deváté třídě je to jinak. Je zde skupinka sedmi pubertálních holek, se kterými paní učitelka hraje jejich hru a 2 kluci, kteří jsou podobní osmákům – tzn. tišší, pilní, snaživí. Je škoda, že hodiny se podřizují hlučnějším a lenivějším holkám a kluci, kteří by se opravdu chtěli něco z francouzštiny naučit, nemají takovou možnost. Občas nastávají situace, kdy paní učitelka řekne: „Niki, bude lepší, když si sedneš tady (ukáže na jinou lavici, aby seděla sama).“ načež Nikol protestuje: „Proč já?“ „Mě to ruší“ odpovídá paní učitelka. Kluci se neváhají přidat a dodají: „mě taky“. Bohužel výsledkem je, že Nikol zůstává na svém místě a hodina pokračuje a kluky to stále ruší. Další věc, kterou jsem si na praxi uvědomila je, že je pro mě jako budoucího učitele důležité být důsledná. Mám pocit (možná milný), že pokud učitel není důsledný, žáci vycítí příležitost s učitelem „manipulovat“ a ve výsledku se toho moc nenaučí. Myslím, že pokud učitel řekne, příště budeme psát písemku, žáci by se měli naučit a příště opravdu psát písemku a učitel by toho měl dostát. Pokud zadá úkol, tak ho zkontrolovat a všímat si, kdo je dělá. Jinak žáci budou vždy s písemkami smlouvat, úkoly nedělat a nebudou mít výsledky. K tomuto zamyšlení mě přiměla situace, kterou jsem viděla ve třídě. Zažila jsem situaci, kdy žáci měli za úkol naučit se slovíčka týkající se slovní zásoby – lidské tělo. Paní učitelka jim na to vytvořila pracovní list, který v hodině vyplňovali. Příští hodinu se ptala: „Měli jste za úkol naučit se slovíčka, učil se to někdo?“ žáci téměř jednohlasně odpověděli: „Ne.“ Paní učitelka z toho nebyla vůbec zaskočená, řekla bych, že tak mají nastavená nepsaná pravidla. Dokonce se ani nerozčílila, jak by to spousta učitelů udělalo. Místo toho se rozhodla, že slovíčka procvičí i tak – ona bude říkat francouzské slovo a oni ukáží na část těla. Po několika opakování už jim to docela šlo. Po hodině mi paní učitelka svěřila, že ví, že se žáci neučí a nebudou, tak se snaží s nimi hodně opakovat, aby si co nejvíce zapamatovali alespoň z hodiny.
151	37	ruský a francouzský jazyk	4	1	1	2	1	1	2	1	Pro svoji praxi jsem si vybrala jazykovou školu v místě mého bydliště, a to v Ivančicích. V jazykové škole se vyučuje angličtina, němčina a francouzština. Účastnila jsem se skupinové výuky. Studenti si však mohou dále vybrat mezi výukou individuální a firemní, která pro moji praxi není momentálně tolik důležitá. Vzhledem k tomu, že se nacházíme v soukromé jazykové škole, probíhá zde výuka, z mého úhlu pohledu, trochu jinak. Prvním výrazným rozdílem je, že vyučovací hodina zde trvá 60 minut, při větších skupinách (6-8 studentů) 90 minut. Další, pro mě markantní rozdíl je, že studenti mají o výuku a zdokonalení se v jazyce opravdu zájem a je to jejich koníček, takže i práce s nimi je mnohdy snazší, efektivnější a pokroky rychlejší. Naopak od základní školy, kde jsem vykonávala praxi, vyučující je ve třídě ještě před začátkem hodiny a postupně zdraví francouzsky všechny přicházející studenty. Přišlo mi to jako pěkné gesto k tomu, aby se každý stihl naladit a „přepnout“ do francouzského jazyka. Velmi se mi líbilo, že vyučující začínala hodinu opakováním klíčových věcí z minulé hodiny a končila opakováním nově nabytých vědomostí. Dále také kladla důraz na to, aby každý měl možnost minimálně jednou mluvit francouzsky přímo s ní a vícekrát se spolužákem při vytváření dialogů nebo hraní scének, u pokročilejších řešení sporu na základě zadání. Oproti mé zkušenosti ze ZŠ, lektorka po většinu hodiny stála nebo se pohybovala po třídě. Pokud studenti dělali rozhovory nebo různá cvičení ve dvojicích, lektorka chodila mezi nimi, opravovala je a pomáhala jim, pokud si nevěděli rady. Z mého pohledu to navodilo více individuální přístup ke každému ze studentů a také příjemnou atmosféru nebát se zeptat, pokud něčemu nerozumí, nebo si neví rady. Lektorka se snažila mluvit převážně francouzsky. U začátečníků všechny své pokyny říkala dvakrát, jednou ve francouzštině, podruhé v češtině. Toto se mi velmi líbilo, protože žáci si již od začátku zvykali na nová francouzská slovíčka a pokyny. Celkově musím říct, že se mi výuka v JŠ velmi líbí, a to především z toho důvodu, že studenti tam chodí rádi, do třídy přichází s úsměvem a také s ním odchází. Myslím, že poté i učitele taková práce baví víc, když vidí pozitivní zpětnou vazbu a smysl svojí práce oproti znuděným, mnohdy otráveným žákům na ZŠ.
152	37	ruský a francouzský jazyk	5	1	1	2	1	1	2	1	Pro svoji praxi jsem si vybrala jazykovou školu v místě mého bydliště, a to v Ivančicích. V jazykové škole se vyučuje angličtina, němčina a francouzština. Účastnila jsem se skupinové výuky. Studenti si však mohou dále vybrat mezi výukou individuální a firemní, která pro moji praxi není momentálně tolik důležitá. Vzhledem k tomu, že se nacházíme v soukromé jazykové škole, probíhá zde výuka, z mého úhlu pohledu, trochu jinak. Prvním výrazným rozdílem je, že vyučovací hodina zde trvá 60 minut, při větších skupinách (6-8 studentů) 90 minut. Další, pro mě markantní rozdíl je, že studenti mají o výuku a zdokonalení se v jazyce opravdu zájem a je to jejich koníček, takže i práce s nimi je mnohdy snazší, efektivnější a pokroky rychlejší. Naopak od základní školy, kde jsem vykonávala praxi, vyučující je ve třídě ještě před začátkem hodiny a postupně zdraví francouzsky všechny přicházející studenty. Přišlo mi to jako pěkné gesto k tomu, aby se každý stihl naladit a „přepnout“ do francouzského jazyka. Velmi se mi líbilo, že vyučující začínala hodinu opakováním klíčových věcí z minulé hodiny a končila opakováním nově nabytých vědomostí. Dále také kladla důraz na to, aby každý měl možnost minimálně jednou mluvit francouzsky přímo s ní a vícekrát se spolužákem při vytváření dialogů nebo hraní scének, u pokročilejších řešení sporu na základě zadání. Oproti mé zkušenosti ze ZŠ, lektorka po většinu hodiny stála nebo se pohybovala po třídě. Pokud studenti dělali rozhovory nebo různá cvičení ve dvojicích, lektorka chodila mezi nimi, opravovala je a pomáhala jim, pokud si nevěděli rady. Z mého pohledu to navodilo více individuální přístup ke každému ze studentů a také příjemnou atmosféru nebát se zeptat, pokud něčemu nerozumí, nebo si neví rady. Lektorka se snažila mluvit převážně francouzsky. U začátečníků všechny své pokyny říkala dvakrát, jednou ve francouzštině, podruhé v češtině. Toto se mi velmi líbilo, protože žáci si již od začátku zvykali na nová francouzská slovíčka a pokyny. Celkově musím říct, že se mi výuka v JŠ velmi líbí, a to především z toho důvodu, že studenti tam chodí rádi, do třídy přichází s úsměvem a také s ním odchází. Myslím, že poté i učitele taková práce baví víc, když vidí pozitivní zpětnou vazbu a smysl svojí práce oproti znuděným, mnohdy otráveným žákům na ZŠ. Jedna z věcí, která mě na vyučování velmi baví, je pravdivost rčení, že učitel je poloviční herec. S každou třídou nebo skupinou je potřeba pracovat jinak, každá má jiné nároky, jiný temperament, jinou atmosféru. Mimo to výuka pro mě představuje skvělý lék na osobní trable, protože, když jsem v ráži a snažím se studenty namotivovat, něco jim učivo vysvětlit nebo je strhnout pro zápal hodiny, člověk nemá vůbec čas v hlavě myslet na to, kdo ho předtím naštval, co se mu nepovedlo apod. Samozřejmě každá mince má dvě strany, a i když mi zatím práce na jazykové škole přijde lákavější, i zde jsou jisté nevýhody a úskalí. Například je zde velmi zajímavá skupinka 6 žen, které jsou ve věku 16 až (přibližně) 50 let. Chápu, že francouzský jazyk nikdy nebude číslo 1 a bude těžší obsadit skupiny v soukromé sféře, takže takové věkové rozdíly mohou být běžné. Nicméně, když jsem poprvé před nimi stála, bylo to pro mě velmi zvláštní a cítila jsem se nesvá. Byla jsem zvyklá na věkově homogenní skupiny, kdy jsem si byla jistá svým přístupem. Nevadí mi učit dospělé nebo adolescenty zvlášť, s těmi již nějakou zkušenost mám. Ale dohromady to pro mě byl oříšek. Nechtěla jsem dělat z dospělých děti a zase pro náctileté nezábavnou hodinu. Pravda je, že při náslechu to lektorce šlo skvěle a nevypadala, že by jí to přišlo nějak zvláštní či nepříjemné. Nicméně jsem to musela zkusit a snad jsem výuku zvládla úspěšně. Myslím si, že klíčem k úspěchu (nejen v této situaci) je být si sám sebou jistý. Lidé dokáží velmi rychle vycítit, když si učitel nevěří a potom respekt a přijímání informací od takového člověka upadá. Děti jsou na to ještě vnímavější a takového učitele dokáží velmi rychle zdeptat. Další věc, kterou jsem zjistila, je, že i dospělí se rádi učí stylem škola hrou a vůbec jim nevadí se na chvíli vrátit do dětských let, samozřejmě s jistou mírou. Z jazykové školy mám ještě jeden intenzivní zážitek, který bych ráda sdílela, ovšem na něj zatím neznám řešení. Kurz francouzštiny pro mírně pokročilé navštěvuje jedna dáma, která je velmi milá a snaživá, přesto že jí talent na jazyky nebyl dán do vínku. Jelikož chodí na lekce přímo z práce, většinou se o pár minutek opozdí. To vše by vůbec nevadilo. Problém ale nastává v momentě, kdy vstoupí do třídy. Zároveň s ní třídu zaplní vůně velmi těžkého parfému, který ve vzduchu zůstává i po jejím odchodu. Vím, že je možné otevřít okna, ale studenti sedící u oken tomu nejsou vždy nakloněni, případně jen na chvíli, což situaci neřeší. Musím říct, že i když jsem si nikdy nemyslela, že mám citlivý nos nebo citlivost na parfémy, upřímně mě po této lekci rozbolela hlava. A řešení? Bohužel netuším. Třeba paní Jana změní parfém, nebo si zvyknu, nebo zjistím, že tento zdánlivý problém je pro výuku nedůležitý a malicherný a přestanu se na něj soustředit. I když podobnou osobní zkušenost ze ZŠ nemám, slyšela jsem vyučující na ZŠ stěžovat si na podobný problém – a to zejména ve třídách vyšších ročníků po tělesné výchově. Je pravda, že zde se nejedná o vůně, ale přímo pachy a zápachy. Toto zamyšlení mi ukazuje, že být učitelem je doopravdy multifunkční profese. Vidím, že, úlohou učitele není jen motivovat, naučit, vysvětlit, ukáznit, ale také umět řešit otázky zdánlivě s výukou nesouvisející jako je například pachy v ovzduší a věřím, že existují i další příklady.
153	38	český jazyk	4	-1	-1	-1	-1	-1	-1	-1	Svou nynější praxi vykonávám na škole dle vlastního výběru. Pro tento semestr jsem si zvolila záměrně základní školu na vesnici, abych mohla porovnat prostředí a znalosti žáků na základní škole na vesnici a ve městě, neboť v minulém semestru jsem vykonávala praxi na fakultní škole v Brně na Slovanském náměstí. Již po prvních násleších mohu říci, že rozdíl je opravdu veliký. Především v tom, co je zjevné, a to je počet žáků ve třídách. Na této malé škole je v jednotlivých třídách průměrně pouze 12 žáků, což je oproti brněnským základním školám opravdu malý počet, neboť tam se počet žáků ve třídách pohybuje mezi dvaceti až třiceti žáky a mají samozřejmě více tříd jednotlivých ročníků. Na mé nynější základní škole je pouze jedna třída z každého ročníku. Zatím nemohu úplně posoudit znalosti žáků, opravovala jsem zatím pouze diktáty v jedné třídě, ale jsem za tuto možnost vděčná. Co mohu posoudit je styl a obsah výuky mé provázející učitelky, která je letitou zkušenou pedagožkou. Co bych ráda vyzdvihla z její výuky je práce se čtenářskými deníky. Většina učitelů českého jazyka se jistě shodne na tom, že přimět žáky číst knihy, byť vlastního výběru, je opravdu těžké, téměř nadlidský úkol. Pokud žáci dostanou za domácí úkol přečíst knihu dle vlastního výběru a zapsat do čtenářského deníku, o čem kniha byla, tak valná většina žáků knihu nepřečte a pouze si stáhne obsah knihy z internetu a opíšeš jej do čtenářského deníku. Avšak má provázející učitelka přišla se zajímavým nápadem, jak nad tímto problémem vyzrát. Vymezila si na práci se čtenářskými deníky vždy celou vyučovací hodinu, kterou nazvala tvůrčí psaní. Žáci o těchto hodinách vědí od začátku školního roku a mají dva měsíce na to, aby knihu přečetli. Jejich úkolem je potom si na danou hodinu přinést přečtenou knihu a čtenářský deník, nic víc. V hodině potom samostatně pracují každý se svou knihou. Má provázející učitelka jim napsala na tabuli pojmy (název knihy, autor, nakladatelství, rok vydání, ilustrace, předkladatel, hl. postavy - krátká charakteristika, krátký děj), které musí v knize vyhledat a naučit se tak s knihou pracovat. Pak následoval úkol, který se lišil ročník od ročníku. Žáci sedmé třídy měli za úkol vypsat hlavní postavy a charakterizovat je. Žáci šesté třídy ještě slohový útvar charakteristika neznají, a tak jejich úkolem bylo nakreslit hlavní postavy a doplnit jejích jména a vlastnosti. Samozřejmě se našli žáci, kteří si knihu nebo čtenářský deník nepřinesli. Má provázející učitelka však zareagovala, dle mého názoru, velmi dobře. Žáci, kteří si knihu nebo čtenářský deník nepřinesli, museli zůstat ve stanoveném termínu po vyučování ve škole a úkol si splnit, což je pro žáky odpovídající trest, který jim neumožní se úkolu vyhnout a donutí je, aby si příště přinesli knihu i čtenářský deník do výuky. Žáci, kteří si knihu nebo čtenářský deník nepřinesli, museli však v hodině také pracovat. Dostali náhradní úkol - práci s textem. Museli si přečíst text a zodpovědět otázky týkající se tohoto textu, takže ve výsledku museli splnit dva úkoly na rozdíl od žáků, kteří si knihu i čtenářský deník přinesli.
154	38	český jazyk	5	-1	-1	-1	-1	-1	-1	-1	Během minulých dvou týdnů na praxi jsem zaměřila svou pozornost na tři integrované žáky v šesté třídě základní školy, na které svou praxi vykonávám. Jedná se o dvě dívky a jednoho chlapce, přičemž chlapec, který se jmenuje Kryštof, se jeví jako nejproblémovější. Tito tři žáci jsou integrováni do klasické šesté třídy základní školy a mají k dispozici jednu asistentku pedagoga, který se jim věnuje. Žáci sedí pospolu i s asistentkou pedagoga v zadních lavicích u okna. I přesto, že se jim asistentka pedagoga pečlivě věnuje a učitelka jim zadává lehčí úkoly než ostatním žákům a dostávají lehčí opakovací písemné práce, tak se učitelka setkává s neochotou těchto žáků v hodinách plnit zadané úkoly. Například v hodině českého jazyka - mluvnici dostali žáci na začátku hodiny opakovací písemnou práci týkající se větných členů, které v předešlých vyučovacích hodinách probírali. Tito tři integrovaní žáci dostali jinou písemnou práci s lehčími úkoly. Měli pracovat s textem, přepsat jej bez chyby a alespoň určit slovní druhy a podmět a přísudek. Bohužel, ani tento úkol se žákům nezamlouval, tedy dvěma z nich, abych byla spravedlivá. Jedna z dívek po 10 minutách práce neměla článek ani přepsaný a nechtělo se jí pracovat, když jí učitelka několikrát napomenula, aby pracovat začala, že bude práce hodnocena a ona dostane špatnou známku. Ani přes několik těchto napomenutí na svém tempu práce nijak nepřidala, spíše se ještě více zatvrdila a tvářila se nafučeně. Asistentka pedagoga se s ní snažila komunikovat a domluvit jí, ale k ničemu to nebylo. Paní asistentka je moc hodná starší paní a žáci ji vůbec neposlouchají. Je na tyto žáky příliš hodná a neustále je omlouvá. Ještě větším oříškem pro učitelku českého jazyka byl integrovaný žák Kryštof, který odmítal pracovat úplně. Lehl si na lavici a celou dobu, kdy měl pracovat, si pouze hrál s propisovací tužkou. Učitelka jej několikrát napomenula, aby si sednul pořádně a začal pracovat. Ani přes několik upozornění nereagoval. Učitelka tedy po chvíli zvýšila na Kryštofa hlas, čímž vyrušila od práce i ostatní žáky, kteří v té chvíli přestali pracovat nad písemnou prací a bedlivě sledovali spolužáka Kryštofa, jak bude na učitelčino hlasité napomenutí reagovat. Kryštof pracovat nezačal a ještě k tomu začal máchat nad hlavou rukama a bědovat, co po něm učitelka pořád chce a ještě se tvářil ublíženě. Asistentka pedagoga se snažila na tuto nepříjemnou situaci reagovat a snažila se Kryštofovi domluvit, že takto se k paní učitelce chovat opravdu nesmí a ať začne okamžitě pracovat. Kryštof ale nereagoval a pracovat stále nechtěl. Tak paní učitelka řekla, že pokud nebude pracovat, dostane hodnocení za pět a nebude mít žádné úlevy. Vyzvala jej, ať tedy svou práci odevzdá a dostane odpovídající hodnocení. Kryštof tedy práci odevzdal. Bylo pro mě nesmírně poučné vidět takovou situaci, jak se říká z první ruky, a moct si udělat vlastní obrázek o tom, jak integrace (inkluze) funguje v praxi, nebo vlastně nefunguje...
155	39	anglický jazyk	1	1	1	1	1	2	1	1	Učit jsem chtěla již od mateřské školy. Vždycky mě k tomu něco táhlo a vzhledem k ráznosti mé povahy bych nikdy nečekala, že srovnat si pořádek ve třídě pro mne bude těžké. Přesto, asi zatím nejnáročnější věcí při praxi pro mne bylo právě vypořádávání se s kázní. Některé děti jsou ale neuvěřitelně neukázněné. Nejen, že nedávají pozor a baví se, ale dokonce někteří experti i běhají po třídě a když je člověk napomene, nevypadají, že by jim vůbec docházelo, že dělají něco špatného. Prvně jsem na neposlušné žáky zkoušela klasické metody jako je napomenout, vyvolat, okřiknout, významně se na ně podívat nebo si k nim stoupnout a pokračovat ve výkladu. Taková řešení nějak významně nepomohla. Dále jsem zkoušela dětem situaci vysvětlit, protože logické vysvětlení by zabralo v mém případě, tak jsem nějak doufala, že když dětem vysvětlím, že bych s nimi ráda dělala spoustu zábavných her a činností, ale že je potřeba i probrat nějakou látku a že když je musím neustále napomínat, ztrácíme čas a pak nám nevybyde prostor na zábavu. Logické vysvětlení ale ve většině případů nepomohlo. To mě mírně zaskočilo, protože jsem očekávala, že každý chce přece dělat něco zábavného, jako jsou hry. Když to nejde po dobrém, tak tedy po zlém, řekla jsem si. Další, co mě tedy napadlo, byla výhružka testu. K mému úžasu se ze dvou třetin třídy ozvaly nadšené výkřiky, že test chtějí. Nevěděla jsem, co si myslet. Proč chtějí psát test, když u minulého testu převládaly trojky, čtyřky a dokonce se to neobešlo ani bez pětek. Od další hodiny jsem si přichystala malý test do zásoby, kdyby bylo třeba. A bylo. Když teda nebylo možné usměrnit třídu, test jsem jim rozdala. Test nedopadl vůbec slavně. Rozhodla jsem se ho teda neznámkovat, pouze za něj rozdat plus a mínus (ve třídě je systém že za 5 plus je jednička, za 5 minus pětka). Místo toho, aby byly ale děti rádi a snažili se chovat lépe další hodinu, bylo vše skoro stejné. Měla jsem jim tedy rozdat pětky? S nekázní jsem se setkala dokonce i v první třídě. Když děti nedokázali vydržet pozornost, říkala jsem si, že je to pravděpodobně tím, že na to nejsou zvyklí. Když ale opakovaně chlapeček vyrušoval a neposlouchal a nedělal, co má dělat, pohrozila jsem, že mu napíšu poznámku do deníčku. To bylo vidět, že chlapeček nechce a vypadal, že se uklidní. Zabralo asi tak na minutu. Řekla jsem tedy, ať mi dá deníček, že napíšu mamince. V tom chlapeček začal plakat, že maminka nerada čte, že zlobí. Začalo mi ho být líto, ale říkala jsem si, že se přece tím nemohu nechat ovlivnit. Přesto jsem mu vysvětlila, že já taky stejně jako maminka nejsem ráda, že zlobí a že maminka nerada čte, že on zlobí a já mu nechci psát do deníčku, že zlobí, ale když to jinak nejde, tak se nedá nic dělat. Další věc, co mě zarazila a přinutila přemýšlet, bylo slovo „čte“, který chlapec použil. Měla jsem pocit, že ta věta má podtext toho, že nejen, že maminka nemá ráda, když chlapeček zlobí, ale i nemá ráda (a pravděpodobně se na něj zlobí), když jí paní učitelka napíše, že chlapeček v hodině zlobí – měla jsem pocit, že maminka se snaží chlapečka naučit, že ve škole by zlobit neměl. To mě příjemně potěšilo, protože ne vždy v dnešní době mají rodiče takový přístup. Často se setkávám s tím, že rodiče si myslí, že jejich dítě určitě nezlobí víc, než je v normě a že to učitelé ve škole vidí moc černě a nespravedlivě.
156	39	anglický jazyk	2	1	1	1	1	2	1	1	V jedné třetí třídě kde učím, mám studentku, která v hodinách angličtiny nekomunikuje. Když mi neodpověděla na otázku, na kterou jsem se jí ptala před celou třídou, myslela jsem si, že je to proto, že se třeba před třídou stydí mluvit. Že by neznala odpověď nebo nerozuměla otázce, mi přišlo nepravděpodobné, jelikož z testů mívá jedničky. Když jsem tedy studentům zadala samostatnou práci a obcházela je, zda všichni vědí, co mají dělat, zastavila jsem se u této holčičky, sedla si k ní do lavice a zkusila se s ní navázat kontakt. Zadala jsem otázku a holčička neodpovídala. Nerozuměla mi? Neslyšela mě? Nerozumí nějakému slovíčku? Nebo Přemýšlí? Bylo velmi těžké zeptat se jí na otázku a neodpovídat za ni, ani ji nijak neradit a nechat ji, ať mi sama odpoví, až bude připravena. Po velmi dlouhém tichu mi nakonec odpověděla. Podobné to bylo u dalších tří otázek týkajících se cvičení, které se v danou dobu vyplňovalo. Další hodinu, když jsem se ptala třídy na nějaké otázky a všichni měli odpovídat, všimla jsem si, že tato holčička aktivně a nadšeně odpovídá s ostatními. Velmi mě to potěšilo. Říkala jsem si, že možná je to tím, že má pocit, že se její hlas ztratí v tom všem hluku a že je tedy anonymní. Přesto však jsem měla pocit, že se zapojuje mnohem více aktivně, než kdykoliv jindy. Byl to velmi dobrý pocit, pravděpodobně tedy naše krátké sezení na ni mělo vliv. Když teda děti měli zase prvně zkusit nějaké cvičení udělat sami, než si ho všichni zkontrolujeme, obcházela jsem třídu a zase se u ní zastavila. Po chvilce jsem si ale všimla, že jeden chlapeček vypadá, že potřebuje poradit a nasměrovat. Řekla jsem jim teda, aby si sedli spolu do jedné lavice, že se na cvičení podívám společně s mini. A to byl kámen úrazu. Holčička se okamžitě stáhla, sedla si co nejdále na kraj lavice a začala plakat. V ten moment jsem se zhrozila. Snad jsem tímto tahem nezničila všechno, co se mi doposud podařilo vybudovat. Když jsem naznala, že takhle holčička opravdu spolupracovat nebude, vysvětlila jsem všechno chlapečkovi, ujistila se, že věc chápe a poslala ho pokračovat na úkolu na své místo s tím, že ho přijdu zkontrolovat. Znovu jsem si sedla vedle holčičky a snažila se pochopit, co se stalo. Po pár otázkách na kolektiv a danou situaci jsem vycítila, že holčička asi nebude ráda pracovat ve skupinách, neboť se asi necítí na to, aby své znalosti sdílela s ostatními. Tohle bych si měla zapamatovat a snažit se co nejvíce pro ni utvořit bezpečné prostředí a nenutit ji do něčeho, co ji není příjemné. Na druhou stranu jsem se ji pokusila vysvětlit, že někdy je potřeba pracovat i s ostatními a je potřeba komunikovat a odpovídat, abych věděla, co se děje a čemu rozumí. Vrátili jsme se tedy k otázkách týkajícím se probírané látky. Opět trvalo velmi dlouho, než mi holčička odpověděla, ale nakonec jsme se k něčemu dobraly. Doufám tedy, že se situace bude vyvíjet slibněji.
157	39	anglický jazyk	3	1	1	1	1	2	1	1	Tento týden jsem psala ve škole se čtvrťákama test. Věčně řeším problém, že část třídy je s testem hotová velmi rychle, část tak nějak průměrně a některým studentům práce trvá poměrně dlouho, ale jelikož mají nějaké znevýhodnění, je potřeba jim test nechat déle. Co tedy s žáky kteří skončí dřív? Když jim nezadám práci, budou vyrušovat a radit ostatním, případně se nudit. Nemohu jim ale zadat nic, co by mohlo nějakým způsobem napovědět ostatním, co ještě píší test. Je tedy potřeba zadat něco nového, nebo zopakovat něco velmi starého, na co se již test psal. Předpokládal jsem, že nejdřív bude hotová „lepší polovina“ třídy. Připravila jsem si pro ně tedy pracovní listy na obohacení slovní zásoby spojené s bydlením, jež je tématem této lekce. Ze začátku bylo vše v pořádku. Velmi rychle byli hotoví žáci, u kterých se to očekávalo. Postupně ale začali být hotoví i žáci, u nichž se to nepředpokládalo. Co teď? Mám jim taky dát pracovní list? Neměla jsem připravený dostatek kopií, neboť jsem nechtěla, aby listy dělali žáci, kteří mají problémy s pochopením základů. Současně, žáci pracující na pracovním listu začali mít dotazy. Řekla jsem jasně, že kdo dělá pracovní list dělá pouze to, co ví, co neví, vynechá, a vrátíme se k tomu. Začali se hlásit i někteří žáci, kteří psali test, že jim něco není jasné. Situace se tedy začala mírně vymykat z ruky. Co mám dělat? Říkala jsem si. Musím situaci uklidnit a získat čas! Posbírala jsem tedy testy od zbylých žáků – pracovali na nich už poměrně dlouho. Řekla jsem, že všichni schovají pracovní listy, že se k nim vrátíme v další hodině, ale že teď je potřeba dokončit látku z minulé hodiny a zkontrolovat si test. Nikdo neprotestoval a situace se uklidnila. Od té doby hodina angličtiny ovšem nebyla. Do zbylé hodiny nakopíruji pracovní listy i pro ostatní žáky a dám možnost vybrat si, kdo se chce naučit něco nového a ten list vyplní. Kdo ne, ten bude opakovat látku z učebnice. Je tohle ale správně? Nevím. Pracovní list se zdá jako poměrně přínosný, ale nevím, zda nebude moc těžký pro některé studenty. Také jsme s látkou trochu pozadu, tak bychom spíše měli popojet v učebnici, než dělat pracovní listy navíc. Je ale možné daný pracovní list úplně zavrhnout a už se k němu nevracet? Myslím, že ne. Jsem zvědavá, jak situace nakonec dopadne. Poučení pro příště? Pracovní listy po testech již ne. Možná nějakou opakovací krátkou aktivitu, ze které by případně studenti mohli dostat plus. Ale nebude i tohle nespravedlivé? Takhle pomalejší studenti nebudou mít stejné příležitosti k získání plus a následně jedniček za aktivitu. Snad se mi časem povede vymyslet nějaký vhodný způsob řešení dané situace.
158	39	anglický jazyk	4	1	1	1	1	2	1	1	Učím angličtinu v první třídě. Děti mají pouze hodinu týdně a učí se angličtinu výhradně mluvením, žádné psaní ani čtení (neboť psát a číst neumí pořádně ani česky). Učit tak malé děti se na první pohled jevilo jako zábava. Časem jsem ale pochopila, že práce s takhle malými dětmi je mnohem náročnější, než s zdá. V září máte učit děti barvy a čísla. Některé děti mají problém barvičky rozeznat a většina třídy neví, jak vypadají všechna čísla. V druhém pololetí přišly na řadu předložky. Děti se zatím učí „pouze“ čtyři. Říkala jsem si, že to bude stejné, jako je naučit 4 další slovíčka. Není! Pro děti jsou předložky nějakým složitějším a komplexnějším pojmem. Naučit je, že „on“ je na a „under“ je pod ještě není nemožně, ale chtít po nich dvě fráze „na stole“ a „pod stolem“ je v některých případech snad nadlidský úkol. Děti poměrně dobře reagují na samostatná slovíčka, ale učit je nějaké fráze či věty je pro většinu velmi těžké. Ptám se tedy, zda je vhodné začít s angličtinou již od první třídy? A jaké by měly být kladeny nároky na tak malé děti? Mají se učit pouze slovíčka, přesto, že se nesetkají s jejich psanou formou, a když se ke stejným slovíčkům dostanou ve třetí třídě, je to jako by se je učili poprvé. Co mě ale tíží mnohem víc je, že nás ve škole na takové situace vůbec nepřipraví. Máme pouze jeden metodologický předmět za semestr, kde nám představí nějaké obecné principy. Dostaneme diplom z učitelství anglického jazyka na základní škole. Jak ale pracovat s mladými žáky, což je pro základní školu typické, s tím nám nikdo nepomůže. Druhá situace, se kterou jsem se tento semestr setkala, je z deváté třídy. Vždycky jsem si myslela, že bych chtěla učit na střední škole, nebo alespoň na osmiletém gymnáziu. Před dvěma týdny jsem šla suplovat do deváté třídy. Vždycky jsem si myslela, že s (přirozenou) autoritou nemám problém, a že si studenty dokážu srovnat, když je potřeba. Najednou jsem se ocitla před skupinou asi 24 deváťáků. Tak deset chlapců bylo o hlavu vyšší, než já a tak 2/3 dívek bylo tak zmalovaných a oblečených, že vypadalo na 30. Najednou jsem si připadala, že tím nejmladším, jsem tam já. Byl to hrozně zvláštní a nepříjemný pocit. Situaci vůbec nepřidalo, že se chlapci začali převádět a byly neuvěřitelně drzí. Když jsem se je pokoušela srovnat, vůbec na moje slova nereagovali. Snažili se dát mi najevo, že oni jsou Zkušenější učitelky mi tvrdily, že když jde člověk suplovat do nějaké třídy, kterou normálně neučí, je to jiné, než kdyby ty žáky znal a oni znaly je. Kdybych prý v té třídě učila od září, chovali by se žáci jinak a bylo by to zvládnutelné. Sice věřím, že na tom něco bude, ale současně jsem ráda, že v červnu děcka odejdou a já se nemusím strachovat, že bych je od září opravdu musela učit.
159	39	anglický jazyk	5	1	1	1	1	2	1	1	Byla jsem učit ve třetí třídě se sportovním zaměřením. Asi deset ze třinácti dětí má neustálou potřebu bouchat do lavice, houpat se na židličce, hrát si s pomůckami, něco si přeříkávat, pobrukovat či jiným způsobem vyluzovat zvuky. Přesto, že se jedná o sportovní třídu, děti nejsou schopni dodržovat nastavená pravidla pro chování a tak je ve třídě v podstatě neustále šum. Jednoho dne, kdy polovina třídy měla dopisovat test a druhá měla v tichosti pracovat na zadaném úkolu hladina šumu a úroveň nekázně přerostla přes hranici, jež jsem byla schopna snést. Než jsem se nadála, přistihla jsem se, jak na děti křičím. V hodinách jsem již mnohokrát byla nucena zvýšit hlas, nikdy ale ne tolik, jako tehdy. Bylo to snad příliš? Měla jsem situaci řešit jiným způsobem? Pravděpodobně ano. Zkoušela jsem ale spoustu jiných technik včetně mlčení nebo zvednutí ruky a čekání na ticho. Nic ale nezabíralo. Je tedy v pořádku po dětech řvát? S odstupem času si říkám, že jsem se neměla nechat vyprovokovat, ale v ten moment v té situaci mi bylo z toho hluku a atmosféry ve třídě vyloženě fyzicky špatně. Potřebovala jsem, aby to přestalo a zařvání se jevilo jako nejrychlejší prostředek k dosažení cíle. Děti sice v daný moment ztuhly a zbystřily, co se děje. Nicméně uplynuly 3 minuty a situace začala nabírat podobných obrátek. Copak na dnešní děti už nic nezabírá? Zkoušela jsem se jim i logicky vysvětlit, že v takové atmosféře se nedá pracovat, že ruší ostatní, a mě že z toho není dobře, ale ani pro to neměli nějaké veliké pochopení se zdá. Jsou tedy nějaké techniky nastavení a vynucování dodržování pravidel ve třídě, které zaručeně fungují? Druhou otázkou, jež si v souvislosti s danou situací kladu, je jak z ní ven. Když už se z jakýchkoli důvodů uchýlíme k zařvání, jak s danou situací naložit? Máme pak pokračovat, jako by se nic nestalo? Já jsem cítila, že v daný moment potřebuju já (a pravděpodobně i děti) minutku klidu. Poté jsem ale začala pracovat v látce dál a více se danou situací nezabírala. Možná by bylo vhodné stanovit si či zopakovat nějaká pravidla, aby k takovým nežádoucím situacím nedocházelo. Myslela jsem si, že je vhodné dětem kromě toho, že tohle se nedělá vysvětlit i proč se to nedělá (koho to a jak ovlivňuje), ale dle dosavadních zkušeností si nejsem úplně jistá, jestli to děti ocení či cítí rozdíl a zda má vysvětlování vůbec smysl. V neposlední řadě pak vyvstává otázka, jak uvést další hodinu, následující po hodině, ve které proběhla nějaká vyhraněnější situace. Je vhodné se k dané situaci vrátit a nějak ji adresovat, nebo je nejlepší se o tom dále již nezmiňovat?
160	40	hudební výchova	1	1	1	1	1	2	2	1	Když jsem si vybírala školu pro pedagogickou praxi, uvažovala jsem chvíli i o základní škole, kterou jsem navštěvovala. Poměrně rychle jsem však tuto variantu zamítla, a to z následujících důvodů. Většina učitelů, kteří mě učili, tam stále učí, a nevěřím tomu, že by se jejich učební metody nějakým razantním způsobem změnily. Přišlo mi, že hudební výchova u nás probíhala stylem „nějak spolu tu hodinu přežijeme“. Žádná hlasová cvičení, o dechových ani nemluvě, po pozdravu ihned následoval zpěv, ke kterému nám byl puštěn doprovod z CD. Když jsme nezpívali, byly na řadě referáty, a to na téma „můj oblíbený zpěvák/zpěvačka“. To, že kvalita referátů byla nulová, je zřejmě jasné... Pokud se nekonala žádná z výše zmíněných aktivit, byl na pořadu dne film, který zpravidla ani vzdáleně nesouvisel s hudební výchovou. Z hudebních dějin nám byl pak několika větami představen W. A. Mozart, Bedřich Smetana a Leoš Janáček. To bylo všechno. Nechtěla jsem jít tedy někam, kde se „učí“ hudební výchova tímto způsobem. Chtěla jsem poznat něco jiného. Něco, co by mi rozšířilo obzory, posunulo mě to dál. Prostě jsem chtěla, aby mi výuka něco dala do mé pedagogické praxe. Rozhodla jsem se tedy pro jednu z fakultních škol. Z prvního setkání 11.10. jsem však odcházela celá v rozpacích. A připadala si jako v té pohádce „Jak dědeček měnil, až vyměnil...“ Dozvěděla jsem se, že se tu jede na referáty, děti postrádají jakékoli hudební nadání, neumí zpívat a učit je noty nemá cenu. Paní učitelka je mladá, a proto jsem byla v šoku, že nad žáky tak brzy zlomila hůl. Moje první myšlenka po tom, co jsem vyslechla tato slova na přivítanou, tedy byla, že musím okamžitě přehodnotit svůj výběr budoucího povolání, protože být učitelkou vlastně nemá smysl. Naštěstí se následující týden vše vyjasnilo. Sdělila jsem paní učitelce své obavy, i to jak na mě úvodní rozhovor zapůsobil. Paní učitelka byla smutná, že mě tak vystrašila. Chtěla mi jen říct, co můžu od dětí ve třídách čekat. Také mě chtěla upozornit, abych neměla na děti příliš vysoké nároky. Rozhodně mě od povolání učitele nechtěla žádným způsobem odradit. Ji samotnou prý práce velmi baví. K samotné výuce, kterou jsem viděla, musím říct, že metoda referátů v HV se mi nelíbí. Alespoň však pro tento účel byla vybrána přínosnější témata než jakým by byl „oblíbený zpěvák“. A sice Orffovy nástroje, balet a opera. Při hodině v 7. třídě se jenom zpívalo. Děti tedy spíš moc nezpívaly, dívaly se všude možně po třídě, povídaly si spolu... Pokud už někdo zpíval, tak pak byli mezi zpívajícími jedinci, kteří písničku záměrně kazili tím, že buď zpívali v rychlejším tempu než se písnička hrála, nebo schválně některá slova písně vyloženě křičeli. Možná kdyby se aktivity střídaly, zlobivé děti by byly zaměstnané a neměly čas vyrušovat... Ono se mi to mluví, když zatím nemám odučenou ani jednu hodinu. Ale jsou to pro mě jen takové postřehy, na co bych si ráda dala při výuce pozor. Co chci a co nechci dělat. Jsem zvědavá na další hodiny praxe a jsem připravená si z toho odnést co nejvíc, i když to není asi úplně podle mých představ.
161	40	hudební výchova	2	1	1	1	1	2	2	1	Jsou za mnou další dva týdny pedagogické praxe a musím říct, že jsem se během nich cítila docela rozpolceně – učit či neučit? Ve čtvrtek ráno jsem plná odhodlání vyrazila do školy, kde mám český jazyk. Klima na „Bakalce“ je příjemné. Děti v hodinách hezky spolupracují, nijak zvlášť neruší, učitelé jsou vůči nim milí a vstřícní. Byla jsem na náslechu v 6. třídě, kde měli zrovna mluvnici a rovnou jsem se s paní učitelkou domluvila, že bych si příští týden zkusila odučit první hodinu. Ze školy jsem odcházela v dobré náladě a přesouvala se na školu Heyrovského v Bystrci, kde mám hudební výchovu. Nevím, jestli jsou všichni takoví, ale co jsem měla zatím možnost pozorovat, tak tu na mě působí učitelé dost otráveně a vůči žákům odtažitě. Dokonce jsem byla svědkem toho, jak si jedna paní učitelka zpívala o přestávce v otevřeném kabinetu „už mi z toho tady hrabe“ na melodii To je zlaté posvícení. Upřímně se jí nedivím. Připadá mi, že se tu nálada učitelů přenáší na žáky, u kterých se to pak ještě minimálně zdesetinásobí, což ještě zhorší náladu učitelů, a tak pořád dokola... hotový začarovaný kruh. V první hodině náslechů hudební výchovy se zrovna v 6. třídě učili písničky, které pak měli využít při projektovém dnu, který se týkal 100. výročí založení státu. Byla to snad první hodina, která se mi na této škole líbila. O přestávce za mnou přišla paní učitelka s tím, že došlo k havárii vody, že budu mít teď spojené dvě sedmé třídy, které budu hlídat, a ona že půjde s druhou půlkou na oběd. Na dotaz, co s nimi mám dělat, mi bylo doporučeno youtube, že to zabere vždycky a že až zazvoní, ať je odvedu do šaten. Zůstali mi tam samí kluci, kteří byli kupodivu docela hodní. Uběhlo asi pět minut, když v tom vtrhla do třídy neznámá paní učitelka, zařvala na děcka „sedmáci za mnou“ a odešla. Sedmáci se sebrali a šli za učitelkou. Šla jsem za ní s tím, že mám žáky hlídat až do zvonění. Ani se na mě nepodívala a šla dál. Říkala jsem si, že je to přece jenom vyšší autorita, že se třeba nějak domluvili, že se o ně postará, tak jsem si stoupla před třídu a volala jsem své učitelce, abych ji seznámila se situací. Mobil mi nebrala a do toho se začali vracet žáci, kteří byli na obědě. Na chodbě pořád pobíhali žáci různých tříd a celkově zde panoval mírný chaos... Ve třídě, kde jsem se sedmáky měla zůstat, už úřadovala paní uklízečka, tak jsem s nimi šla k šatnám na sedačky, že tam počkáme spolu na paní učitelku, která byla stále v nedohlednu. Další paní učitelka se divila, co tam tak postáváme, tak jsem jí vysvětlila situaci. Asi viděla, že jsem chvilku před zhroucením, tak mě pochválila, že jsem se zachovala dobře, a dle mého popisu učitelky naznala, že zbytek třídy bude asi ve výtvarce, kde skutečně byl. Celá situace se vyřešila. Jenže jak jsem měla vědět, kde jsou? A proč se mnou nekomunikovala učitelka, která si sedmáky z ničeho nic odvedla? Možná mě považovala za jejich spolužačku...těžko říct... Dopadlo to sice dobře, ale já jsem i tak měla pocit, že jsem selhala a jsem neschopná učitelka. Jak mám asi tak příští týden učit, když nezvládnu ani toto?! Běželo mi hlavou... Přišel další týden a s ním i moje první vyučovací hodina. I když jsem měla strach, byl tento pocit úplně zbytečný a mně se učilo opravdu dobře. Byla to pro mě odměna po minulém týdnu a času stráveném v Bystrci. Když se teď na celou krizovou situaci dívám s odstupem, nepřipadá mi zase tak dramatická. V ten okamžik mi ale z celé situace nebylo vůbec dobře. Především komunikace s pedagogy pro mě byla dost zarážející. Snad to bylo jen nedorozumění...
162	40	hudební výchova	3	1	1	1	1	2	2	1	Zbývá mi odučit poslední hodinu a první praxe bude za mnou. Když jsem v říjnu začínala, bála jsem se a těšila zároveň. Praxe se chýlí ke konci a já mám stejné pocity jako na začátku. Těším se až budu doopravdy učit, ale zároveň se bojím. Těším se na to, že mě nebude omezovat zavedený styl, který mají nastavený provázející učitelé a budu si moct sama zvolit takový styl výuky, který bude vyhovovat mně i mým žákům. Bojím se ale jedné věci. Všechny hodiny, které jsem odučila, se mi povedly. Mám zpětnou vazbu od učitelů, žáků i od paní doktorky Zítkové. Všichni byli z hodin nadšeni a bavily je. I já z hodin odcházela vždy s dobrým pocitem. Děti byly úžasné, hezky reagovaly a ani nezlobily jako obvykle. V hudební výchově jsem v 6. ročníku probírala tance, další hodinu jsem přinesla kytaru a hodinu motivovala k táborovému ohni, totéž jsem si vyzkoušela i o rok výš v 7. třídě. Obě třídy reagovaly naprosto skvěle. S deváťáky jsme soutěžili v hudebním Riskuj. Ti o tom básnili ještě další týden a chtěli si to zahrát znovu. Žáci hodnotili hodiny, které měli se mnou jako „lepší než normálně“. V českém jazyce jsem učila v 6. třídě pravopis vlastních jmen. Se stejnou třídou jsem opakovala i podstatná jména. Jako téma pro opakování jsem zvolila tematiku Harryho Pottera, což mělo ohromný ohlas. V 8. třídě jsem probírala epos Aeneas. Už jen příští týden sloh a v něm popis. Teď ale k mým obavám. Podařilo se mi udržet pozornost a kázeň z toho důvodu, že náplň a obsah hodiny děti zaměstnaly natolik, že nestihly nic jiného, nebo to bylo tím, že jsem pro ně byla jako takové zpestření v rámci výuky? Brouka mi nasadila do hlavy moje provázející učitelka českého jazyka. Ta mi po odučení „potterovské hodiny“ řekla, že hodina byla hezká, že to děti bavilo, ale že by chtěla, abych si zkusila hodinu odučit úplně bez přípravy. A že to zkusíme hned další den. Protože učení není jen o psaní příprav a že skutečná výuka je o něčem jiném. Že ti mladí začínající učitelé si myslí, že bez přípravy umřou. A odešla. Původně jsem si neuvědomovala, ani co mi říká. Docházet mi to začalo až v průběhu dne a začala jsem se bát pátečního vyučování. Z hloubi duše jsem s ní nesouhlasila. Vždyť jsem odučila třetí hodinu v mém životě. Sotva mám takové schopnosti a zkušenosti, abych dokázala improvizovat a během deseti minut o přestávce sestavila celou hodinu. Navíc příprava je podle mě důležitá, především z toho důvodu, že učit teprve začínám. Cítím totiž zodpovědnost vůči dětem, aby to, co jim chci předat mělo hlavu a patu. A v žádném případě nechci, aby děti viděly, že jsem nepřipravená a cucám si něco z prstu. A znám plno učitelů, kteří za sebou mají dvacet třicet let praxe a přípravy si stále píší. Naštěstí se žádné improvizování nekonalo a já měla normální náslech. Nicméně nevím, proč mi tím vůbec vyhrožovala. Když jsem se s ní loučila, opět zmínila, že by chtěla, abych si to zkusila. Nevidím v tom ale vůbec žádný efekt. Pokud mě tedy vyloženě nechce před třídou shodit... Je tedy můj názor, že přípravy jsou podstatnou součástí výuky, správný nebo má pravdu paní učitelka?
163	40	český jazyk	4	1	1	1	1	2	2	1	Když jsem si minulý semestr vybírala školu, kde budu dělat praxi, neváhala jsem ani okamžik a přihlásila se na brněnské fakultní školy. Byla jsem skálopevně přesvědčená, že školy v Brně mi ukáží daleko víc, než škola v malém městě. Brno by přece mělo nabídnout začínajícím učitelům více zajímavých metod, které využijí ve své výuce, dále se seznámí s moderním vybavením ve třídách a se zajímavými pomůckami pro výuku, nadšený přístup provázejících učitelů je samozřejmostí... Zamítla jsem tak základní školu v Miroslavi, kterou jsem devět let navštěvovala. Věděla jsem, jak to tam chodí. Učí tam stále ti stejní učitelé, kteří učili mě, takže určitě nedošlo k žádné výrazné změně ve výuce. Byla jsem přesvědčená, že mi tato škola nemá co nabídnout. Avšak po brněnských zkušenostech jsem musela přehodnotit své ukvapené rozhodnutí. Ani jedna z navštěvovaných škol totiž nesplnila má očekávání. Naznala jsem, že to bude všude asi dost podobné, a dala jsem proto škole v Miroslavi šanci. Praxi jsem začala až ve čtvrtek 14. března. Náslechy českého jazyka jsem měla ve třech ročnících. Na první hodinu jsem šla do deváté třídy, na kterou jsem byla v kabinetě českého jazyka upozorněna, že tato třída je plná „osobností“. Očekávala jsem tedy kázeňské problémy. Třída mi však přišla klidná a kromě pracovního ruchu jsem se zatím nesetkala s žádnými většími výtržnostmi. Žáci zde byli rozděleni na dvě skupiny. Paní učitelka pracovala nejprve se všemi. Následně skupinám dávala střídavě samostatnou práci s rozdílnou náročností. První část žáků se připravovala na přijímací zkoušky. Druhá část třídy spíše opakovala již probrané učivo – pravopis, rozbory souvětí. Druhá hodina probíhala v sedmé třídě. Zde mi paní učitelka prozradila svou taktiku. A sice, že této třídě známkuje téměř vše, co v hodinách udělají. Jedině tak je přiměje k práci v hodině. Třída se mi opět nejevila jako problematická. Co mi však v hodině vadilo, bylo hlasité diktování získaných známek, které většinou nebyly zrovna k chlubení. V ten moment jsem si vzpomněla na svá školní léta, a také na to, že mi tento způsob diktování známek vadil. Když se mi něco nepovedlo, nechtěla jsem, aby to věděli všichni. A tak by mě zajímalo, zda je tento postup správný? Dále jsem si všimla, že pokud si ve třídě kontrolují pravopisná cvičení, řeknou pouze to, co doplnili, už ale nezdůvodní, proč to tam doplnili. Někteří žáci mohou zvolit taktiku „ padesát na padesát“. Buď se do toho y/i či velkého/malého písmene trefí nebo netrefí. Myslím, že by při kontrole měli svůj výběr vždy zdůvodnit. A i když je daný jev jasný pro vyvolaného žáka, nemusí být jasný ostatním. Tím se žáci mezi sebou přeci učí... Poslední náslech probíhal v šesté třídě. Tentokrát se nejednalo o mluvnici, ale o hodinu slohu. Popis pokoje. Žáci si měli nakreslit obrázek svého pokoje a představit ho spolužákům. Ze všech popisů se mi líbil pouze jeden. Jediný žák byl schopný odpovídat a mluvit v celých větách. Ostatní odříkávali pouze výčet věcí, které v pokoji mají. Příští týden budu tyto tři hodiny učit. Určitě se chci zaměřit na zdůvodňování pravopisných jevů a odpovědi v celých větách. Také bych ráda do výuky zařadila více metod, které by žákům ukázaly, že se pravopis dá procvičovat i zajímavějším způsobem než jsou jen doplňovací cvičení. Své výsledky zaznamenám v dalším deníku. I když i tato základní škola má své mouchy, už po prvním náslechu věřím, že s výběrem školy pro praxi tentokrát nebudu litovat.
164	40	český jazyk	5	1	1	1	1	2	2	1	Praxi z českého jazyka jsem zvládla poměrně rychle. Měla jsem možnost si vyzkoušet výuku v šesté, sedmé a deváté třídě. Bohužel však z praxe odcházím rozčarovaná. Není to kvůli tomu, že bych se na škole necítila dobře. Není to ani kvůli tomu, že bych měla nějaké problémy s žáky nebo provázející učitelkou. Dokonce to není ani kvůli tomu, že bych uvažovala o jiném povolání. Učila bych ráda, baví mě to... ALE... co mě naprosto odzbrojilo, byly znalosti, které žáci mají. Nebo abych byla přesnější – znalosti, které nemají. Nejhůře na tom byli žáci v deváté třídě. Což mě zarazilo o to víc, že se jich zhruba polovina připravuje k přijímacím zkouškám! Na začátku hodiny jsem tedy v deváté třídě rozdala krátké doplňovací cvičení, asi na 10 řádků, kde procvičovali vyjmenovaná slova, shodu přísudku s podmětem, psaní s/z a velká/malá písmena. Z druhé strany jsem jim nadiktovala souvětí, kde měli určit hlavní a vedlejší větu, určit druhy vedlejších vět a znázornit graf souvětí. Na další hodinu jsem jim tuto krátkou rozcvičku měla opravit. Seděla jsem nad tím a jenom kroutila hlavou. U doplňování se pohybovali v rozmezí 7 – 25 chyb. Jedinou výjimkou byla žákyně, která měla ve cvičení pouhé dvě chyby. Ta jako jediná zvládla i rozbor souvětí, včetně grafu. Ostatní si jen napsali souvětí, maximálně nadepsali, kde se nachází hlavní nebo vedlejší věta, a tím to skončilo. Nejdřív mě napadlo, jestli to třeba nedělají schválně, protože mi nebylo úplně jasné, proč by někdo psal slovo „vítěz“ s ypsilon, případně proč by měl mít někdo ve cvičení pětadvacet chyb. Jenže když jsem jim zadala práci, opravdu se snažili ty úkoly plnit, některé jsem musela sice několikrát upozornit, že mají pracovat, ale nakonec skutečně pracovali. Další hodinu jsem tedy zrušila svůj původní záměr, věnovat se rozboru souvětí, a celou hodinu jsme si opakovali pravidla českého pravopisu. Jenže jakou mám šanci za ty dvě tři hodiny, co u nich učím na praxi, něco změnit?! V sedmém ročníku jsme se věnovali vedlejším větám, a to především těm příslovečným. Jak se ale věnovat určování druhů vedlejších vět, když žáci neumí určit ani to, která věta je hlavní. Když už náhodou věty určí správně, neumí se zase správně zeptat na vedlejší větu. To že si pletou vedlejší věty s větnými členy asi nechám bez komentáře. Uplynou dvě hodiny a učí se zase něco dalšího, přitom neumí ještě to staré, ale to nevadí, protože důležité je stihnout to, co je v plánu! Nevím, kde je chyba, jestli ve stylu výuky, který mají zavedený, nebo přímo u žáků, kterým chybí zájem. Snažila jsem se jim vedlejší věty přiblížit nějakým zajímavým způsobem, vymýšlela jsem různá cvičení, hry. Reakcí na toto mé snažení byly jen poznámky typu: ,,Zas další papíry?“ Přitom mi to všechno zabralo tolik času... Nejlépe se mi učilo v šesté třídě, kde jsem měla sloh. Zde žádné problémy nebyly. Možná jen trochu obtížnější bylo probudit v žácích tvořivost a kreativitu. Nakonec jsme však společnými silami zvládli napsat popis pracovního postupu i osobní dopis. A teď, když člověk přijde z takové praxe na fakultu, kde je nám neustále kladeno na srdce, jak je důležité využívat ve výuce různé metody, nejlépe metody kritického myšlení... Opět musím kroutit hlavou, protože upřímně, když žáci nezvládají to základní, co by měli umět už z předešlých ročníků, tak úplně vidím, jak na ně zkouším metodu kmeny a kořeny nebo I.N.S.E.R.T. ... Je to zvláštní jak se rozchází očekávání s realitou, a to nejen to fakultní, ale i moje... Snad až budu opravdu učit a třídy budu mít dlouhodobě, bude práce s nimi lepší. Naučím je pracovat podle různých metod výuky a určitě budou umět pravopis! Na praxi mi ale spíš připadalo, že jsem pro ně spadla z Marsu...
165	41	anglický jazyk	1	1	1	1	1	1	1	1	Zprvu jsem myslela, že nebude o čem psát, ale za poslední týden se toho událo tolik, že snad ani vše psát nebudu. Nejhorší byl nejspíš hned první den praxí. Brzké ranní vstávání, zpožděný vlak, škola do kopce a po dalším zdržením vrátným u vchodu ještě celé čtyři patra schodů až nahoru. Probíhalo školení o bezpečnosti a paní zástupkyně nás hned z kraje informovala o zvláštním režimu ve škole. Jedná se o sportovní školu a děti jsou často uvolněny z předmětů jako výtvarka nebo hudebka a jdou místo nich na trénink. Těmto tréninkům je přizpůsoben i celý rozvrh a byl to první, co nás skutečně šokovalo. Například taková matematika v 7. třídě v pátek pátou hodinu následovaná šestou hodinu angličtinou nedávala vůbec smysl. Dalším překvapením byla velká přestávka po první hodině, na tu jsem si však velice rychle zvykla a nepřišlo mi zase tak špatné po první hodině ještě nabrat dech u kafé nebo snídaně ve sborovně. Naše provázející paní učitelka byla velmi vstřícná a na všem se s ní dalo domluvit bez problému. Má nás na starosti víc, ale ráda zodpoví naše otázky. První hodinu v pátek jsme měli náslech v její třídě. Překvapilo mne jak málo šesťáci rozuměli pokynům a otázkám v angličtině. Paní učitelka se je snažila „probudit“ a používala dost češtiny, hodně odbíhala od tématu hodiny a když ani po 15 minutách nevyloudila z žáků žádné kloudné odpovědi přistoupila k trochu neobvyklému řešení. Děti si měly stoupnout a jít za ní chodbu. My zůstali sedět a nechápali, co se děje. Za chvíli jsme z chodby slyšeli dupot, šli jsme se tedy podívat, co se děje. Paní učitelka děti pobídla, aby běželi po chodbě z jednoho konce na druhý a zpět. Z hlediska bezpečnosti mně to šokovalo, nicméně hodina pak běžela mnohem plynuleji a žáci se zdáli najednou probuzení a aktivní, předháněli se v odpovědích a dávali pozor (někteří alespoň na chvíli). V další hodině jsme se (bohužel) trefili na test v sedmé třídě a jelikož byl na celou hodinu dostali jsme jeho kopii a mohli si ověřit své znalosti. Náslechů jsme si však moc neužily, a to považuji za přínosné, paní učitelka se nás snaží zapojit co nejvíce do výuky ať už jako asistenty nebo jako samostatné a společné vyučující. Teď v pátek jsme měly možnost odučit hned 3 hodiny na téma Halloween. Učila jsem se svou spolužačkou tedy vlastně v tandemu. Zjistily jsme, že i když je najednou práce trochu rozdělená a vlastně ulehčená může být někdy problém dohodnout se na tom, co je právě vhodné pro náladu a stav ve třídě. Hned první hodinu jsme udělaly chybu v tom, že jsme se před dětmi dohadovali o další aktivitě a ony nás pozorně sledovaly. Tomu je v budoucnu třeba se vyvarovat. První hodina s šestáky byla opět na můj vkus více v češtině, ale nakonec jsme se s nimi domluvili. Nejprve jsme zjišťovali jako moc toho o Halloweenu ví v úvodní hře s míčkem. Poté jsme probrali jsme hlavně slovní zásobu Halloweenu. Děti nejvíce zaujala naše poslední hra – živé domino. Každé z dětí bylo jedna „kostička“ a mělo se chovat podle instrukcí na kartě. I když jsme se snažili o jednoduché instrukce, i tady musela nastoupit čeština, což nás trochu mrzelo, nakonec se však zadařilo a hra je moc bavila. Paní učitelka nám po hodině řekla, že jsme té angličtiny mohli zkusit trochu víc i když bychom udělali míň aktivit, že by se žáci nakonec chytli. To u páťáků v další hodině to bylo úplně o něčem jiném. Bohužel jsme se dozvěděli až 5 minut před začátkem hodiny, že dětí bude 30 a ne 15 jak jsme původně počítali (asi aby to druhou půlku nemrzelo). Aktivity, které jsme měly naplánované, tedy musely být operativně pozměněny, což nás dost vyvedlo z míry. Paní učitelka nás chlácholila, že má pro děti připravený pracovní list a že odučíme jen půlku hodiny. Už při první aktivitě však bylo jasné, že to nebude potřeba. Děti rozuměly snad úplně všem instrukcím, používaly výhradně angličtinu i když se nás chtěly na něco zeptat, znaly spousty slovíček nebylo tedy potřeba je procházet několikrát dokola. Většina dětí měla kostýmy a byly nadšené, když o nich mohly vyprávět nicméně se nepřekřikovaly, ale spořádaně hlásily. Z této hodiny jsem měla osobně velmi dobrý pocit a věřím, že i děti si z ní něco odnesli. Nikdy bych nevěřila, že i v tolika dětech se to dá zvládnout, ale opravdu zřejmě záleží na složení dětí a možná výchově? Nutno ještě podotknout, že asi půlku hodiny seděly ve třídě obě jejich paní učitelky angličtiny, a to mohlo mít taky výrazný vliv na chování dětí. I když naše první odučené hodiny dopadly nad naše očekávání bylo to velmi náročné. Z neustálého překřikování a opakování vět a frází mi začal přeskakovat hlas, a to po pouhých třech hodinách! A to jsem ještě ze školy odcházela učit angličtinu soukromě 2 páťačky, takže další hodina intenzivního mluvení. Nedokážu si představit učit ještě víc. Byla jsem hrozně unavená a hluk ve škole mi po čtvrté hodině už opravdu hodně vadil. Měla jsem chuť vydat se na procházku do lesa nebo na pole, prostě někam mimo hlučné Brno. I přesto všechno mně tyto odučené hodiny nabily spíše pozitivními dojmy, novou motivací a chutí zlepšovat se v učení. Odhalila jsem spoustu chyb a tím pádem vím, co jsou mé slabé stránky a na čem můžu na praxích pracovat. Další hodiny mne čekají zase v pátek a pevně doufám, že s praxí nepřijdu o hlas.
166	41	anglický jazyk	2	1	1	1	1	1	1	1	Moje pocity z praxí jsou stále smíšené. Cítím nějaký instinkt všechny děti zachraňovat od školského systému a nudných hodin, ale ono je to hrozně složité zvládnout. Nevím prostě jak na to. Co mi paní učitelka neřekla po první hodině, ale moje spolužačka, která byla na hodině také, bylo, že k dětem ve škole nemůžu přistupovat individuálně. Mě to v tu chvíli hrozně naštvalo a bylo mi z toho smutno. Jak můžu učit děti, když je nepoznám? Já myslím, že jsem záměrně zvolila tento přístup na první hodině, abych děti poznala trochu více, nicméně hodina pak nefungovala a děti které měly zadanou samostatnou práci nepracovaly. A potom taky ty instrukce. Věčný problém, pochopit nebo si představit jakým stylem děti pochopí a budou pracovat. Bylo mi při aktivitě jasné, že nebudou pracovat přesně jak si představuji, dala jsem tedy několik obecných pravidel: Pracují ve dvojicích, v obálce mají obrázky, můžou použít pantomimu, nebo popsat zvíře v angličtině a druhý hádá anglicky, mají se střídat. Vím, že instrukce jsou moje velmi slabá stránka, připravila jsem se tedy na to, že každá dvojice si vytvoří svou vlastní hru; a to se taky stalo. Byla jsem však překvapená, jak spořádaní byli a že opravdu mluvili anglicky (i když ne pořád). Zadávat instrukce celé třídě bude ještě boj, je to totiž něco, co na individuálních lekcích nejde tak úplně nacvičit, tam když nechápeme vysvětlíme si znovu a pokračujeme v třídě však ne každý dává pozor. Už nejsem tak unavená a vím trochu víc co čekat, že by to bylo snadnější se však říct nedá. Momentálně si totiž nejsem jistá, zda učit látku nebo žáky. Ne to je třeba poopravit. Já VÍM, že chci učit žáky, nicméně škola a učebnice má někdy jiný názor. Já si na náslechových hodinách přišla strašně znuděná, a připadalo mi, že jsem se vrátila na základku, náhle jsem ty děti naprosto chápala. Stále si však trvám na tom, že pokud dítě v hodině zlobí nebo nedává pozor, nejspíš potřebuje individuální přístup a zaměstnat. Tím zaměstnáním ovšem jistě nebude vyplnit cvičení v pracovním sešitě. Paní učitelka nás varovala před Ottou, že je prostě nezvladatelný v těch hodinách a že nic nedělá jen ruší. Na mých prvních násleších na něj několikrát za hodinu zvýšila hlas a prostě jej okřikla ať dává pozor a ať neruší. Teď když učila Míša seděl vzadu v lavici a vypadal znuděně, nic nedělal a neustále zíval, rozhlížel se kolem sebe. Paní učitelka už by ho jistě okřikla, že nedává pozor. Měla jsem sice jen pozorovat, ale nedalo mi to a šla jsem se k němu podívat a zjistit, kde je problém. Otta náhle zbystřel, když jsi všimnul, že jsem vedle něj. Zeptala jsem se, kde je problém a on odpověděl, že neví, co mají dělat (ach, zase ty instrukce). Podívali jsme se tedy spolu na zadání a na první větu. Ukázalo se, že rozumí a vlastně už ví, co má dělat a cvičení doplnil takřka bez chyb. Po dobu, co jsem u něj stále krásně samostatně pracoval, nicméně když jsem poodešla k další zmatené holčice, vrátil se brzy zpět ke svému točení na židli, dokud jsem zase nepřišla. Připomnělo mi to, když jsem doučovala angličtinu sourozence/dvojčata, každý z nich vyžadoval vlastní pozornost a jakmile jsem se otočila na druhého bylo zle. Vše se zlepšilo, když se ze společných hodin staly samostatné půlhodinovky, ty hodiny se naprosto proměnily. To však v běžné třídě udělat nejde, proto si začínám opravdu cenit asistentek a věřím, že pokud budou dělat svou práci poctivě bude mít každé dítě šanci, alespoň na chvilku zazářit. Teď jsem odučila další 2 hodiny a cítím velmi mírné zlepšení oproti těm prvním. Co vnímám jako hlavní problém na praxích je to, že neznám vlastně ani ty děti ani učebnice a látku kterou probírají tak dopodrobna jak bych potřebovala k vytvoření funkční hodiny. Pořád chodím po třídě a snažím se navázat kontakt i se žáky vzadu, ale pak nestíháme probrat látku. Dle paní učitelky vždy přinesu energii do třídy, ale ta vyprchá s otevřením učebnice. Upřímně, možná se zde promítá i to, že mě samotnou ta učebnice moc nebere a jak má potom bavit žáky? Investuji teď spoustu času do přípravy hodin a naprosto mě šokuje vždy když paní učitelka jen mrkne do rozvrhu a už ví, co budou v hodině dělat. Achjo, určitě si chci práci ve škole vyzkoušet, ale zvládnout ty skupiny velmi hlučných dětí je opravdu zážitek. Vždy když odcházím z praxí a jdu učit nějaké individuální lekce je to jako za odměnu.
167	41	anglický jazyk	3	1	1	1	1	1	1	1	Nevím jak ostatní, ale já se na praxe poslední dobou vždycky těším. Děti už jsem trochu poznala a moc mě baví je pozorovat hlavně o přestávkách, protože tam se projeví to, co v hodinách ne. Občas už za mnou i přijdou a na něco se zeptají nebo si chtějí povídat. Trochu mě mrzí, že se s nimi budu muset zanedlouho rozloučit, když jsem si konečně zapamatovala, jak se jmenují a co jsou jejich přednosti a specifika. Novou energii do práce mi možná také přinesla hospitace z fakulty. Nemůžu říct, že by hodina probíhala zcela bez problému, všechny zádrhele jsme však po hodině důkladně probrali a moc pomohlo vidět věci z jiné perspektivy, jinak bych si jich sama nevšimla. Za sebe můžu říci, že jsem hodinu vnímala dost pozitivně, měla jsem už s čím porovnávat. Překvapili mě žáci, protože i ti nejzlobivější se tentokrát zapojili do aktivit, které jsem připravila, a i když vyrušovali bylo to mnohem snesitelnější než v předchozích hodinách. I těm instrukcím jsem možná přišla na kloub a až na Marečka, kterému všechno dochází až trochu později, se zdálo, že všichni rozumí, co po nich chci. Hned na začátku hodiny jsem použila látkový pytlíček a poprosila žáky, aby napsali své jméno na kousek papíru a hodili dovnitř. V průběhu hodiny jsem pak tahala jména z pytlíčku (a zase je vracela zpět), takže museli být ve střehu i kluci kteří by se jinak začali bavit a ztratili by zájem o hodinu. Toto opravdu fungovalo a možná i lépe, než jsem doufala. Opakovali jsme na test z 2. lekce a já připravila hodinu tak, abychom zopakovali vše, co bylo v dané kapitole v učebnici, ale bez jejího otevření. Zjistila jsem totiž, že ve vteřině, kdy učitel řekne: „Otevřete si učebnice na straně…“ třída se rozdělí na několik táborů (a je celkem jedno, jestli je to 5., 6. nebo 7. třída). Část dětí poslechne a učebnici otevře, část udělá protáhlý obličej a znechuceně začne lovit dlouhé minuty v tašce, část se rozhlíží po třídě jakoby nic a vždy se najde někdo, kdo se zeptá až jsou všichni ostatní nachystaní „Co máme dělat paní učitelko?“. Učebnici jsme se sice nevyhnuli úplně, ale dostali jsme se k ní až ke konci hodiny poté, co jsme „hráli hry“ na tabuli. Zatímco jsme pracovali v učebnici, jsem si bohužel všimla nemilé věci. I když u prvních dvou cvičení byla moje pozornost rozdělená rovnoměrně mezi žáky a oni se také víceméně všichni zapojovali, u dalšího cvičení jsem už vyvolávala jen holky, které se neustále hlásili. Bylo v té chvíli jednoduší vyvolat někoho kdo ví než odpověď tahat z žáků, kteří ji neví. Probírali jsme to po hodině i s paní učitelkou, že na to si musím dát v budoucnu pozor v této třídě. S tím přímo souvisel i další problém, a to, že jsem nevěnovala dostatek pozornosti přesně v té poslední části hodiny faktu, že ne všichni žáci rozuměli rozdílu mezi he’s a his. Žáci už měli tuto látku pouze opakovat, takže mě ani nenapadlo v té chvíli znovu vysvětlovat podrobně rozdíl (napsala jsem na tabuli před cvičením 2 skupinky slov jednu přivlastňovací a jednu se staženými tvary a na těch 2 žákyně vysvětlily, kdy se používají a co je stažený tvar). Při vyplňování však někteří, hlavně kluci, ale i 2 děvčata, dlouho váhali, jaká slovíčka doplnit a přesně to byla chvíle kdy jsem podle hospitačního učitele měla látku znovu probrat, aby byl jasná všem. Na to jsem však nebyla připravená a v té hodině mě to opravdu vůbec nenapadlo – vždyť to měli na tabuli. Nevím, jestli bych se zachovala jinak, kdyby se mi teď stalo něco podobného. Zatím jsem ve fázi kdy to radši přejdu než abych jim v tom „udělala zmatek“ bez přípravy. Na tom musím začít pracovat, protože je mi jasné, že takto to fungovat nemůže. Vysvětlit jednomu žákovi není problém, ale ve skupině už to pro mě problém je. Kde je zakopaný pes musím brzy zjistit, a hlavně si to vyzkoušet, jedině tak se to naučím. Zažila jsem už taky den, kdy se mi vůbec nic nechtělo. Venku bylo škaredě, já jsem byla hrozně unavená a měla pocit, že se o mě pokouší chřipka. Je zcela jisté, že v povolání učitele nastane čas, kdy má prostě pocit, že mu/jí „vypadl mozek“ a není schopný dát nic kloudného dohromady. Naštěstí jsem v ten den zrovna neučila ve škole, ale jen na soukromé lekci angličtiny. Ještě nevím, jestli jsem udělala dobře, ale žákovi jsem řekla, jak se cítím a on mi řekl, že je na tom stejně. Začátek hodiny byl dost kritický, mluvili jsme hodně v češtině a povídali si o škole. Zahráli jsme si pak nějaké hry v AJ a zopakovali slovíčka, ale do konce hodiny ještě zbývalo dost času, a tak jsem si stáhla mobilní aplikaci na procvičení slovíček pro děti a tou jsme lekci dokončili. Při zpětné reflexi mi hodina přišla naprosto hrozná. Nic nového jsme vlastně neprobrali, a ještě jsem odcházela s provinilým pocitem. Mrzí mě to, ale dostavilo se nějaké vyčerpání a selhání. Něco pozitivního to snad přeci jen přineslo, přinutilo mě to přemýšlet: „Jak to „zachránit“ ve škole s plnou třídou dětí?“, tam mobilní aplikace není řešením. Jak to učitelé dělají v takovém případě? A je to vůbec možné zvládnout? Dá se pro takové případy vytvořit nějaký záložní plán nebo to nejde? Na tyto otázku zatím odpověď nemám, ale alespoň už vím, že může nastat i taková situace. Teď ještě přijít na to, jak se v ní zachovat.
168	41	anglický jazyk	4	1	1	1	1	1	1	1	Škola, kterou jsem si tento semestr zvolila na praxi je velmi odlišná od běžných škol. Jedná se o jazykovou školu a zaměřuje se především na individuální kurzy angličtiny, a to jak pro děti, tak pro dospělé. Setkávám se také s menšími skupinkami dětí, či dospělých, s běžnou školou se však styl výuky nedá srovnat. Děti i dospělí do této školy často přicházejí proto, že běžné kurzy a školní lekce jim nevyhovují tempem, naplní či výběrem činností. Kromě individuálního přístupu si studenti cení také hodin zaměřených především na komunikaci. I když jsem se zúčastnila několika náslechů nebylo jich mnoho předtím, než jsem si vše vyzkoušela na vlastní kůži a odučila první hodiny. Prvním hodinám předcházela důkladná příprava, neboť jsem nevěděla téměř nic o studentech, které jsem měla učit. Díky radám provázející učitelky však nakonec vše dobře dopadlo. Nejhorší pro mě bylo překonat nervozitu z neznámých lidí/studentů. Vidím však na sobě pokroky, jak se téměř denně setkávám s novými lidmi je pro mne jednodušší navázat konverzaci a vytvořit příjemnou atmosféru i pro studenta, který často přichází s podobnými pocity jako jsem zažívala nedávno já. S čím se setkávám poměrně často na prvních setkání se studenty je jejich zklamání z výuky jazyka ve škole. Jelikož narážím i na studenty, kteří absolvovali školní docházku před mnoha lety není se nejspíše čemu divit. Nejsou to však pouze oni, kdo mají negativní pocity a zkušenosti ze školy. Mám teď možnost více si povídat s dětmi ve věku od 8 do 14 let, tedy ve věku povinné školní docházky, a i ty které mají k angličtině kladný vztah, například z domu či kvůli hrám a videům, nejsou moc nadšeny hodinami angličtiny ve škole. Poměrně často slyším, že učebnice je nudná, úkoly jsou otrava a „paní učitelka…“ – je moc pomalá, rychlá, nevěnuje pozornost všem, mluví moc potichu, moc křičí, píše na tabuli moc nebo moc málo, špatným písmem a spousty dalších stížností od dětí, proč se vlastně nemůžou učit. Často se mi pak přemítají v hlavě pocity, zda to tak opravdu je nebo jen mají děti nastavené, že se neučí oni, ale paní učitelka je ten, kdo je vše naučí a oni to budou vědět. Spousta mých starších studentů jsou dospělí s dětmi, tedy rodiče a často zmiňují i svůj pohled na věc, který je velmi podobný tomu dětí. Rodiče zkrátka věří dětem vše, co se událo ve škole nebo jim možná sami doma předávají své názory. Byla jsem párkrát i svědkem rozhovorů mezi rodiči i dětmi (při výuce u nich doma), kdy zaznělo z úst rodičů například „paní učitelka je blbá“. Moc mě to zamrzelo za paní učitelku, protože nevěřím, že by to byla zcela pravda. Bojím se však, že mnoho rodičů to tak vnímá, protože jejich děti nemají znalosti na úrovni, kterou by si oni představovali. Takoví rodiče už se ovšem neuvědomují, že dítěti musí věnovat čas i oni doma a zkontrolovat, jestli má dítě hotové úkoly často nestačí. Na individuálních lekcích právě sleduji to, že některé děti ze začátku nejsou zvyklé na tolik pozornosti a neví, jak reagovat, mladší děti si často rychle zvyknou a mou pozornost si užívají, dělí se se mnou i o své pocity mimo předmět a na hodiny se těší, protože se jim někdo hodinu v kuse věnuje a zajímá se o ně. Neberu tuto praxi jen jako praxi ve výuce jazyka, ale ve výuce obecně a poskytuje mi opravdu hodně materiálu pro sebereflexi i pro reflexi mého učení. Všimla jsem si, že někdy nezáleží, zda se jedná o dítě nebo o dospělého, všem je občas příjemné, když si můžou povyprávět, ulevit od starostí a možná je to pro ně natolik příjemné, že to, že se u toho ještě učí cizí jazyk už je spíše jen vedlejší cíl. Své hodiny se snažím zaměřit, co nejvíce komunikativně na úrovni jazykové znalosti studenta, nepoužívám učebnice (občas ofotím stránku, pokud je potřeba) a snažím se v hodinách cítit sama příjemně. Uvědomuji si teď naprosto značné rozdíly mezi klasickou základní školou a pocity jaké jsem měla při učení tam a jaké mám při učení zde. A jsem za tuto zkušenost nesmírně ráda.
169	41	anglický jazyk	5	1	1	1	1	1	1	1	Tím, že jsem letos praxe absolvovala na jazykové škole měla jsem příležitost vyzkoušet si jiný a individuální přístup a větší volnost ve výuce angličtiny. Tento přístup více vyhovoval jak mně, tak mým studentům. Na individuální výuku v jiném slova smyslu jsem měla možnost nahlédnout také v alternativní škole „Ježek bez klece“, kam jsem se dostala na náslech v rámci předmětu „Jak na stereotypy ve výuce“ a považuji ji za dost podstatnou. O této návštěvě bych se také ráda zmínila i když během pouhého jednoho dne lze těžko pochytit vše podstatné. Díky mým průvodcům z řad dospělých i dětí (první velký rozdíl, ve škole nejsou učitelé a žáci) jsem se však seznámila se základními funkcemi školy a byla jsem velmi překvapená naučenými rytmy dětí – ranní zvoneček a porada o programu dne, nabídka „předmětů“, rada, společný úklid školy a rozloučení. I když se škola snaží dodržovat podstatné části a výstupy stanové RVP snaží se zároveň, co nejvíce přiblížit přístupu „unschoolingu“. Jak jsem psala již v předchozím deníku, často se setkávám s lidmi, kteří jsou nespokojení s výukou jazyků na školách v ČR, Ježek bez klece je pak reakcí na celý vzdělávací systém. I když škola může působit velmi netradičně pro většinu lidí přicházejících zvenku, já jsem se s jejími přístupy do značné míry ztotožňuji, zároveň však chápu možná rizika takovéto školy a na ty jsem narazila i při své návštěvě. Jedná se o školu, kde je dohromady asi 30 dětí od 6 až do 15 let a jednou z myšlenek školy je také to, že se děti navzájem učí od sebe, a nikoliv pouze od dospělých, což vnímám jako velmi přirozený proces. Děti jsou také zodpovědné za své vlastní učení a sami si volí, co se budou učit a také kdy a spolupodílí se na tvoření pravidel školy. Škola tvoří komunitu spolu s rodiči, a i ti se značně podílí na vzdělávání svých dětí i když například domácí úkoly jsou zcela dobrovolné. Atmosféra školy je přátelská a vizuální stránku si tvoří sami děti, může tedy působit trochu neupraveně pro oko dospělého. Tyto principy mi přijdou zcela reálné a věřím, že kdyby se jich více aplikovalo i na běžnou povinnou docházku na státních školách bylo by méně nespokojených studentů i učitelů. Samozřejmě chápu, že konkrétně tato škola funguje také díky tomu, že rodiče dětí jsou podobného smýšlení a sdílí názor na výuku svých dětí. Zároveň jsem se také na této návštěvě školy dozvěděla, že děti, které do tohoto systému přicházejí později, přecházejí z běžných škol, potřebují mnohem více času, aby se adaptovaly a začaly přejímat zodpovědnost za své vlastní učení. Přijde mi teď trochu smutné, že školy, které jsou pro děti nejvíce přátelské a otevřené se nazývají alternativními. Přitom právě tyto školy dětí motivují k učení a reagují na jejich přirozenou touhu po učení. Jsou to také jediné školy, kde děti opravdu můžou ovlivnit co se naučí a nikdo jim nediktuje, co a kdy musí vědět. Vybavuji si teď také svou návštěvu na Pilton College v Barnstaplu v Anglii, kam jsem zavítala před rokem. Tato anglická škola, byť státní a tradiční mi do jisté míry evokuje právě alternativní školy u nás. Těžko se porovnávají dva různé vzdělávací systémy, ale právě na této škole jsem se setkala například s volitelnými předměty pro žáky, což na našich základních školách není vůbec běžné, na středních školách se již občas dá zvolit například jazyk a na gymnáziích zaměření, skutečnou volnost ve výběru předmětů však nabízí až vysoké školy. Přitom je tolik dětí, které mají talent nebo jsou šikovnější na jiné věci, než na jaké je kladen důraz ve škole. Když dám příklad konkrétně na hodiny angličtiny, opět se mi vybavuje hned několik různých škol a náslechů, snad na každé praxi jsem se potkala s tím, že mi provázející učitel nezapomněl připomenout, kterým konkrétním dětem ta angličtina nejde, jako kdyby se sami učitelé snažili od tohoto faktu distancovat a snad dokonce upozorňovali, že to to není jejich chyba. Pravda v některých případech se skutečně jednalo o děti zápasící s angličtinou, v jiných se však jednalo „pouze“ o žáky, kteří potřebovali více pozornosti.
170	42	výtvarná výchova a vizuální tvorba	1	1	1	1	1	2	3	1	První mé náslechy na škole Masarova v Brně v Líšni, proběhly ve výuce žáků se speciálními vzdělávacími potřebami a s dětmi cizinců. Celkově mě velice příjemně překvapila jejich angažovanost v hodinách a spolupráce se speciální pedagožkou. První skupina, se kterou paní učitelka spolupracovala, byla tvořena pouze dívkami. U nich byla patrná mírná soutěživost, která však nebyla ani pro jednu stranu nepříjemná. Dívky se nenechaly vyvést z míry ani přítomností dalších dvou studentů na praxi. Velmi se mi líbil i přístup učitelky, která nejprve hodiny zahajovala hrou. Zahajovací hry podle všeho žáci důvěrně znali a vypadali velmi pobaveně i přesto, že to vše bylo v rámci učiva a bylo to podáno vše zábavnou formou. Když jim byl zadán samostatný úkol, velmi se dívky soustředily a každá tak usilovně pracovala na své práci, aniž by rušila ostatní. Postupně si pedagožka brala děvčata stranou a individuálně s nimi probírala to učivo, s kterým žákyně měly obtíže. Velmi se mi líbil mateřský přístup učitelky, který evidentně i na žákyně působil velmi pozitivně. Velmi mě také zaujala dívka z Ruska, která byla na začátku hodiny velmi zakřiknutá. Byl u ní s postupem hodiny patrné stále větší nadšení a také postupné rozmlouvání se i přes svou obtíž, která pramení z domácího prostředí, kde se mluví zásadně jen rusky. Na konci dopoledne jsem mohla také nahlédnout do záznamů žáků z pedagogických poraden, nad kterými vždy strávím hodně času.
171	42	výtvarná výchova a vizuální tvorba	2	1	1	1	1	2	3	1	Nejvíce mi v rámci dalších náslechů utkvěly hodiny vedené speciální pedagožkou v rámci speciálních hodin češtiny a matematiky pro žáky se speciálními vzdělávacími potřebami. Jednalo se o žáky navštěvující čtvrtou třídu. Jejich speciální skupina byla tvořena třemi děvčaty a dvěma chlapci. U všech bylo patrné začáteční mírné rozrušení z nových lidí ve třídě, což také ovlivnilo pozdější klima hodin. Zvláště oba chlapci na sebe strhávali pozornost. Například tím, že postupně jedli papír ze svých sešitů. Na to pedagožka reagovala tak, že je první napomenula a později si jich nevšímala a což jsme se s dalším studentem na násleších snažili taky. Žáci se totiž s papírem v puse vždy otočili na nás a dělali jak jim to velice chutná. Tato zábava jim vydržela celou hodinu. Celkově zde byl velký rozdíl mezi přístupem děvčat a chlapců. Dívky byli schopné se soustředit na individuální práce, které jim byly zadávány. Na rozdíl od chlapců. U těch bylo patrné, že jsou dobrými kamarády a mimo školu tudíž si takzvaně vzájemně notovali. Z toho jeden žák si ustavičně zpíval a nahlas vykřikoval, že se mu zadané úkoly nechtějí dělat. Jedna z reakcí paní učitelky byl argument, že ho může vrátit do své třídy do „normální“ výuky. Že se domluví s třídní učitelkou a že chlapec může být rád že je právě v této třídě jelikož speciální hodiny má za odměnu. To chlapce na chvíli uzemnilo a začal se při výuce snažit. Dívky se sice vylomeninám chlapců smály, však stále zůstávaly tíou klidnější částí studijní skupiny. Musím přiznat, že ikdyž tato studijní skupina byla živější a občas jsem speciální pedagožku upřímně litovala při řešení různých situací s nimi, těším se, jak s nimi budu moc strávit další dny v rámci mé pedagogické praxe na škole Masarova.
172	42	výtvarná výchova a vizuální tvorba	3	1	1	1	1	2	3	1	Zajímavou situací, která nastala v rámci reedukačních hodin na škole Masarova, bylo setkání se s žákem páté třídy s poruchou autistického spektra. Studijní skupina, do které patřil, byla tvořena 4 žáky. Tři z nich měli různé specifické poruchy učení a Filip, jak budu žáka nazývat, byl jediný s poruchou autistického spektra. Na první pohled jsem na něm nepozorovala žádné známky PAS. Při plnění úkolů ze začátku nevypadlo, že by s nimi měl nějaký obtíže. Problém nastal v té chvíli, kdy nemohl dokončit zadané cvičení. Speciální pedagožka chtěla pokračovat v další společné aktivitě, Filip však trval na svém, a nemohl se přenést přes to, že by rozpracované cvičení nedokončil. To bylo zhruba na konci první třetiny vyučovací hodiny. Od té doby se to s Filipem „táhlo“. Neustále si mnul rukama obličej a na různé výzvy učitelky nereagoval. Ta mu tedy nechala prostor, a když opět Filip nereagoval bez většího povšimnutí pokračovala v práci s ostatními žáky. Po několika minutách tento přístup evidentně vyvolal ve Filipovi touhu se zapojit do aktivit v hodině a sám se nabídl aby vyplnil cvičení na tabuli. Poté však následovala společná hra na sluchovou diferenciaci, kdy žáci hráli takzvané sluchové pexeso. V tom se však opět Filipovi oproti ostatním nedařilo a schoval se pod lavici. Po několika minutách ho učitelka láskyplně přivedla mezi ostatní bez jakýkoliv reakcí na jeho předchozí chování. Chlapec opět začal spolupracovat. V této situaci se mi velmi líbil přístup paní speciální pedagožky, která se dle mého názoru chovala velmi profesionálně, ale zároveň i dávala najevo svůj mateřský přístup k chlapcům. Ti to dle všeho opětovali tím, že neměli problém s učitelkou spolupracovat. A to vlastně i v závěru již zmiňovaný Filip. Po hodině jsme se s pedagožkou o jeho chování bavili. Ta nám řekla, že jeho chování se velmi odvíjí od atmosféry v jeho rodinném zázemí, a že nyní má zrovna to „lepší období“. Bylo také vidět, že pedagožka s chlapcem spolupracuje již několik let, tudíž ví co na něho platí a naopak. Jsem velmi zvědavá na další hodinu s touto studijní skupinou a hlavně na vývoj Filipova přístupu a celkového chování. Mile mě překvapil i přístup druhých žáků k Filipovi. Podle všeho byli na tyto jeho projevy chování zvyklý. Nijak negativně je nekomentovali a osobně mi přišlo, že ho respektovali, i když tak občas narušoval chod hodiny a příjemnou atmosféru, které v ní panovala.
173	43	český jazyk	1	-1	-1	-1	-1	-1	-1	-1	Když jsem přemýšlela, o čem budu psát reflektivní deník, myslela jsem od začátku na sílu pozitivního myšlení. Dle mého názoru je pozitivní přístup a obecně držení se těch dobrých věcí jediná možná cesta, aby se z toho člověk za chvíli „nezbláznil“. Psal se pátek 12. 10. 2018 a já věděla, že je to můj den D, protože jsem den předtím zcela spontánně reagovala nadšeným „jasně“ na to, když se mě Honza ptal, jestli se může přijít podívat na moji dvouhodinovku literatury hned zítra, tedy v pátek první a druhou hodinu. Honza je spolužák z fakulty a zároveň spolupraxovník, kolega – respektive má praxi na škole, kde učím a jsme domluvené s paní zástupkyní, u které máme oba praxi, že se podívá, případně bude učit i v mých hodinách, protože ona učí z českého jazyka jen jednu třídu. Od okamžiku, kdy jsem na to kývla jsem byla nervózní, žaludek se mi svíral a věděla jsem, že hodina musí být nachystaná do poslední sekundy. Přitom už u mě v hodinách byli různí lidé se podívat (mentoři v UNŽ, kolegyně na bývalé škole atd.), mám s tím zkušenosti, tak by to mělo být v pořádku. Možná moje nervozita proudila z toho, že jsem nechtěla jen ukázat dobrou hodinu, ale zároveň Honzu inspirovat. O inspiraci byla celá dvouhodinovka literatury, sociálním cílem, který se každou hodinu snažím psát na tabuli, totiž bylo: vzájemně se inspirujeme. Tento cíl a k tomu ještě cíl učící, kterým bylo: Pátráme a zkoušíme si odpovědět na otázku – Proč v dnešní době číst například skoro 200 let starou poezii, jsem napsala na tabuli ještě před začátkem hodiny. Chtěla jsem se držet schématu „E – U – R“ (evokace, uvědomění, reflexe) a udělat žákům 60 minutový workshop o Waltu Whitmanovi. Na začátku hodiny jsem se s žáky domluvila, jestli je pro ně přijatelné jet přes přestávku a prodloužit si dlouhou pauzu o 10 minut a vysvětlila jim, proč to tak potřebuju udělat. Všichni souhlasili, tudíž jsme mohli začít s referáty a pozitivní zpětnou vazbou a s opravnými testy, u některých žáků. Já jsem měla ambiciózní cíl začít s šedesátiminutovým workshopem v 8:30. To se mi povedlo, měla jsem takovou radost, že poté šla aktivita za aktivitou jako po másle. Na začátek a zároveň jako evokaci pro žáky jsem zvolila tříminutovou ukázku z filmu Papírová města, kde měli žáci hledat téma hodiny, to se nám povedlo a hodina mohla pokračovat. Mimo to, že hodina byla o inspirování se navzájem, byla o Waltu Whitmanovi, pomocí jehož poezie jsme se pokoušeli s žáky hledat zázrak, ten můj osobní zázrak. Měla jsem nachystané básně, které měli žáci dokončit a poté každý měl říct, co je pro něj ten jeho zázrak. Když jsem poté slyšela, jak ti neuvěřitelně inteligentní a inspirativní mladí lidé v mých lavicích říkají slova jako život, láska, všechno, úsměv atd. měla jsem upřímně slzy v očích. To jsem však ani zdaleka nečekala, co přijde potom. Vždy na konci hodiny se snažím zhodnotit s žáky, zda jsme dosáhli cílů hodiny. Prvně jsem se ptala na učící cíl a poté to přišlo, při mé otázce: „Jestli vás někdo dnes inspiroval a jak?“ a následném vylosování jedné slečny, mi naprosto vyrazila dech její odpověď, kdy se krátce zamyslela a pak naprosto nenuceně řekla: „Asi vy…“ Tak mě to dojalo a uvědomila jsem si, že přesně tohle je pro mě ZÁZRAK. Úplně jsem zapomněla na to, že se někdo dívá, jak učím, byla jsem zkrátka šťastná. S Honzou jsme hodinu reflektovali a já mu naprosto upřímně řekla, že tohle jsem nečekala ani v tom nejlepším případě, a ještě k tomu jsem skončila na minutu přesně. Pro takové hodiny stojí za to zkoušet to znovu a znovu.
174	43	český jazyk	2	-1	-1	-1	-1	-1	-1	-1	Můj druhý pedagogický deník už zdaleka nebude tak optimistický jako ten první. I když je to trochu proti mé vůli si stěžovat, něco mě nutí psát o situaci, která mě začala tížit minulý týden. Když jsem v záři poprvé přišla do 8.A, kde učím čtyřikrát týdně hodinu českého jazyka, třída se mi zdála moc fajn, trochu nevyrovnaná, to ano, málo komunikativní, ale říkala jsem si – s tím vším se dá pracovat. Ostatní kolegové mě „strašili“, že v té třídě je kluk, který má nemalé poruchy chování a velké problémy se sebeovládáním. Uklidňovala jsem se, že to snad nebude tak hrozné. K tomuto klukovi dokonce ve třídě byla asistentka, ze začátku jsem nevěděla, zda brát asistentku pozitivně či negativně, protože v minulosti pro mě práce s asistenty byla spíše přítěží než pomocí. Již zmíněný kluk byl na začátku školního roku ke mně milý, vypadalo to, že jsem si k němu našla cestu a i práce s jeho asistentkou se nezdála nijak problémová. Brala jsem to, jak to je, i když se mi zdálo zvláštní, že holky z té třídy si u mě často stěžovaly na toho hocha, říkaly mi, že mám být ráda, jak je to v hodinách češtiny, naříkaly, že se před tím stydí mluvit, že je zlý atd. atd. Já s ním žádný konflikt neměla a přála si, aby to tak bylo i nadále. Jednoho dne jsem přišla do práce, myslím, že čeština v osmičce byla hned první hodinu, šla jsem do třídy, a ještě na chodbě mě holky informovaly, že tento spolužák chybí, že je v „blázinci“. Já jsem byla překvapená a ptala jsem se, co se stalo a ony, že měl jeden ze svých výstupů a že to zřejmě bylo až moc. Po hodině jsem potkala jeho asistentku, která mi situaci objasnila, že Kuba je opravdu v psychiatrické léčebně a že se neví, jak dlouho tam zůstane. Tenkrát jsem to brala jako hotovou věc a učila tuhle třídu dál, jak jsem měla v úmyslu. Třída se začala zlepšovat a vyvíjet v komunikaci, byla jsem ráda, že se nám daří se posouvat. Holky z té třídy mi ale říkaly, ať se moc neraduju, že je to tak vždycky, když tam Kuba není. Já se jimi nenechala rozhodit a pracovala dál na svých cílech. Když v jedné hodině se vyskytl problém s nastavením hodnocení referátů, byla dlouhá diskuze a já musela dlouho přemýšlet nad řešením. Když jsem poté přišla v další hodině s nápadem a jasnými kritérii, všichni souhlasili. Kuba pořád nebyl ve škole a já si myslela, že zůstane pryč třeba ještě další měsíc. Následovaly podzimní prázdniny a ve středu po prázdninách měla být čeština v osmičce. Přišla jsem do třídy a seděl tam Kuba, ještě k tomu s jiným asistentem. Řekla jsem si, že mu objasním situaci s hodnocením a všechno bude v pořádku, ale nebylo. Nedokázal se ovládat, byl zlý na mě i na spolužáky, zase jsme celou hodinu řešili nastavená pravidla a já se cítila jako bych tam předchozí měsíc vůbec nic nevybudovala. Odcházela jsem ze školy úplně vyšťavená. Holky z té třídy mě po této hodině i po dvou dalších hodinách minulý týden ujišťovaly, ať si z toho nic nedělám, že to bude dobrý, ale já se musím ptát: „Patří žák s těžkými poruchami chování a s očividným nezvládáním sám sebe do běžné třídy?“ Přijde mi, že ani já ani asistenti si s ním nevíme rady a proces učení v této třídě v podstatě nemůže probíhat u nikoho.
175	43	český jazyk	3	-1	-1	-1	-1	-1	-1	-1	Můj další reflektivní deník bude o tématu, které mě nenápadně provází od září, ale poslední dobou to začalo nějakým způsobem gradovat a já si tuhle skutečnost začala více uvědomovat. Stále častěji si pokládám otázku: „Co dělat, když žáci vyžadují, abych se chovala jako nějaký kolega/kolegyně?“ Vždy jsem si totiž myslela, že je nejpodstatnější, aby byl učitel hlavně sám sebou. Nesetkala jsem se s tím minulý týden poprvé, už od začátku roku mě osmáci srovnávali s určitými kolegy, různě to komentovali, jednou mi dokonce řekli, že nemám u nich respekt, když ze mě nejde strach. Už tehdy jsem si říkala, že to musí odněkud pramenit, že tyhle názory v nich nejsou jen tak. Když jsem se více seznamovala se školou, se systémem, který je tam zavedený, začala jsem si uvědomovat, odkud vítr vane. Šlo o jednoho kolegu, který osmáky učí od šesté třídy, a který má velmi specifickou učitelskou osobnost, a který je ve všem pravý opak mě. Nějak extrémně jsem to neřešila, ale minulý týden mi jeden žák v podstatě řekl, že kdybych byla jako pan učitel, respektoval by mě, ale protože jsem taková, jaká jsem, tak mě respektovat rozhodně nebude. A teď přemýšlím, co s tím mohu udělat, protože kdybych se začala chovat jako výše zmíněný kolega, a to v žádném případě netvrdím, že jeho metody jsou špatné, nebyla bych to já. Nedokážu být autentická, když bych na žáky zvyšovala hlas, rozdávala trestné body a zakládala si na tom, že ze mě žáci mají strach. Vždy jsem chtěla být pravým opakem, vždy jsem chtěla být učitelem, za kterým děti mohou kdykoliv přijít, svěřit se, učitelem, který je spravedlivý a důsledný, ale který je hodný a chápavý, který nepotřebuje tresty a odměny, aby se mu dařilo se společně s dětmi věnovat procesu učení. A navíc jsem si řekla, že nikdy nebudu dělat nic, co jsem já sama na základní škole neměla ráda. A je snadné říct, že jsem nikdy nechtěla být jako výše zmíněný kolega, protože tento pan učitel učil i mě samotnou. Ovšem co teď, když žáci, dalo by se říct, přímo vyžadují, abych se chovala stejně. Nedává mi to najevo vyloženě celá třída, ale část třídy, která mi to dává najevo je ve třídě dost dominantní. Jsem z toho celkem zaskočená a smutná, protože jsem si vždy myslela, že moje učitelská osobnost může být mou silnou stránkou. Rozhodně nechci dělat nic, v čem se nebudu cítit dobře, ale na druhou stranu chci, aby se žáci opravdu něco naučili. Opravdu to nejde beze strachu, přísnosti a trestů?
176	43	výtvarná výchova a vizuální tvorba	4	-1	-1	-1	-1	-1	-1	-1	Jak motivovat ve výtvarné výchově žáky, kteří všechno bojkotují? Když mi tento semestr začala praxe, měla jsem jít suplovat do 7. B (kde působím pod vedením učitelky výtvarné výchovy). Nebylo mi vůbec jasné, co mám s žáky dělat, tak jsem si připravila vlastní dvouhodinovku, než abych vstupovala do průběhu práce, která jsem nevěděla, jak je zadaná a jak má probíhat. Žákům jsem vysvětlila, že je jejich paní učitelka nemocná a že mi nepřipravila podklady pro jejich rozdělanou práci, tudíž si odpočineme od dlouhodobého projektu a budeme se v této dvouhodinovce zabývat něčím naprosto jiným. Začala jsem jsem svoji lekci, jejiž téma pro toto vyprávění není důležité a hned ze začátku se mi od pár žáků, ale hlavně od jedné žákyně jménem Týna, dostalo velkého nepřijetí. Když jsem pokračovala a oni mému způsobu práce začínali přicházet na chuť, měla jsem z toho dobrý pocit a říkala jsem si, že nám to půjde dobře. V průběhu hodiny žáci pracovali nejen s obrazem, ale i s textem a jeho reflexí, každý měl říct, jakou má báseň, přečíst ji a říct, co pro něj/ni báseň znamená, co v ní vidí. Už u této aktivity Týna řekla, že nic číst nebude, že ji to nezajímá, když jsem se ji snažila pozitivně motivovat i spolužáci začali vykřikovat: „Týno, tak to přečti!“, tak se nakonec odhodlala báseň s otráveným výrazem přečíst, ale řekla mi, že nic k tomu říkat nebude, že nechce. Pochvíli jsem ji nechala být a požádala, aby mluvil další. Nechtěla jsem ji vyhrožovat nebo se ji snažit vyhovět vnější motivací, to by pro mě samotnou nemělo smysl. Poté jsme přešli k samotné tvorbě, což byla koláž, kde žáci propojovali obraz a text a snažili se obyčejné téma přenést na něco neobyčejného. Týna naprosto odmítala začít pracovat. Snažila jsem se ji přesvědčit s úsměvem na tváři, ať to alespoň zkusí. Ona nechtěla, a dokonce se vyjadřovala velmi nevybíravě k tomu, co jsem přinesla za práci. Byla zlá na spolužáky, na mě také. Žáci mě uklidňovali, že jen nemá náladu, že je taková pořád, že takto mluví se všemi učiteli. Byla jsem z toho zaražená a dost smutná. Vždyť výtvarka má být předmět, kde každý může být sám sebou, kde se nikdo nemusí uzavírat do sebe. Pomalu žáci svá díla dokončovali a já je vyzvala, ať začnou uklízet učebnu, aby nám zbylo 15 minut na reflexi hodiny. Každý, kdo měl hotový výtvor, měl dát své dílo před tabuli. Týna držela svůj obrázek, který mi do té doby zarytě nechtěla ukázat v ruce, i když už měla hotovo a poklízela své místo. Po chvíli jsem všechny poprosila, aby udělali před tabulí půlkruh a vybrali jeden výtvor, který je pro ně zajímavý a zkusili říct čím, co je na něm originální. V tu chvíli jsem viděla, že si Týna stoupla ke dveřím a odmítla jít za námi k tabuli. Byla jsem v koncích několikrát jsem ji upozornila, že součástí práce je závěrečná reflexe, pořád mi jen odpovídala, že je jí to jedno, ať klidně dostane pětku nebo trestné body, že nepracuje v hodině. Nedokázala vůbec pochopit, že ji nechci dávat špatnou známku nebo trestné body, že chci jen porozumět, proč odmítá spolupracovat. Může snad za tento přístup celkové nastavení a filozofie školy? Nakonec jsem problém uzavřela s tím, že si tedy promluvím s paní učitelkou, jak to budeme řešit. Ale v hloubi duše mi bylo líto, že ta mladá slečna v sobě má tolik zlosti. Ještě jednou se musím sama sebe prát, jak motivovat žáky, kteří naprosto odmítají spolupracovat s kýmkoliv? Jen je zvláštní, že když jsem učila výtvarnou výchovu minulý rok na jiné škole a ty třídy byly moje jen málokdy jsem řešila podobné situace a když už jsem je musela řešit, vždy jsem se s daným žákem domluvila bez vyhoržování, kázeňských postihů nebo špatných známek.
177	44	výtvarná výchova a vizuální tvorba	1	1	1	1	1	1	1	1	Nyní jsou za mnou první dny strávené na praxi na základní škole. Musím říct, že pocity jsou zatím dobré. První den na praxi jsem se hned trochu uklidnila, když jsem se šla osobně představit vedení školy. Musím říct, že mě hodně mile překvapilo, jak se ke mně vedení a učitelé ve sborovně chovali. Všichni byli milí, ochotní. A hlavně- neměla jsem pocit, že tady někoho obtěžuju. Jelikož jsem už pár praxí měla, tak musím přiznat, že ne vždy ze mě byli „nadšení“. Občas mi přišlo, že mě brali jako přítěž, i když s rukou na srdci říkám, že jsem se vždy na praxi opravdu snažila. Další milé překvapení mě čekalo, když jsem poprvé přišla do „našeho“ kabinetu. Tam už mě čekala moje doprovázející paní učitelka a její slečna asistentka. Obě ženy jsou v podstatě mé vrstevnice, za což jsem ráda. V kabinetu panovala přátelská atmosféra, paní učitelka mi krátce povyprávěla něco o třídě. Zásadní informace byla, že ve své speciální třídě má žáky od 6. do 9. ročníku. Dále jedna dívka potřebuje asistentku. Tito žáci se učí hromadně v jedné třídě. Když mi to řekla, nechápala jsem, jak to může zvládat a hlavně jakým stylem hodina probíhá? Jako zvonění dětem zahrála moderní písnička, to se mi moc líbilo, protože já si pamatuji zvonění jako jeden z nejhorších zvuků mého dětství. Jelikož se navíc písničky mění, troufám si říct, že nikdo z těch žáků si k nějaké z těchto písniček nevytvoří špatné vzpomínky. Jakmile jsem přišla poprvé do třídy, paní učitelka mě všem žákům představila. Šlo vidět, že už je na mě připravila, za což jsem byla ráda. Já jsem je pozdravila a ujistila jsem je, že se mě nemusí bát. Že jsem se vlastně také přišla něco naučit. Během tohoto prvního dne na mě byli děti očividně zvědavé. Jelikož jsem seděla za nimi a pozorovala vyučování, často se otáčeli. Přišlo mi, že byli hrozně rádi, že jim tam přišel někdo nový. Některé děti se přede mnou i hodně předváděli a ve výuce vtipkovali a dívali se na mě, co já na to. Hlavně kluci. Musím říct, že jsem ale byla opravdu hodně překvapená, jak jsou všichni klidní. Ve třídě byla úplně klidná atmosféra, žáci poslouchali, co paní učitelka říká. Paní asistentku brali jako takovou spíše kamarádku a pomocnou ruku. Paní asistentka se nevěnovala pouze „své“ žákyni, ale pomáhala, kde se dalo. To jsem třeba nečekala. Myslela jsem si, že se bude opravdu věnovat celou dobu jen tomu dítěti, kterého má na starost, ale spoustu času věnovala i ostatním dětem. Já jsem se samozřejmě snažila taky pomoct. Přiznávám se ale, že jsem se teprve začínala spíše orientovat, kdo je jak starý, kdo zapadá do jakého ročníku (6- 9.), kdo co probírá za učivo atp. Některé děti se mnou bez problému komunikovali a jiné vůbec. Některé děti se hrozně styděly a jedna holčička mi dokonce řekla, že se nesmí bavit s cizími lidmi. To jsem respektovala. Řekla jsem si, že třeba po nějaké době už pro ni cizí nebudu. (Toto se mi mimochodem třetí týden na praxi potvrdilo, holčička se mě sama začala ptát na některé věci. Brala jsem to jako úspěch a byla jsem za to moc ráda. Myslím si, že se to „prolomilo“ po tom, kdy jsem dětem o jedné přestávce řekla něco o mém osobním životě.) Postupem času jsem se začala dostávat do toho, kam každého žáka zařadit a co určitému žákovi vadí a jak se k němu asi chovat. Narovinu ale říkám, že to nebylo nic lehkého a občas mi to ještě dělá problém. Paní učitelku začínám tedy obdivovat čím dál víc. Do práce má hodně příprav, jelikož každý den neučí jen pět/šest hodin nějakých předmětů. Ale učí toho mnohem víc a kdekdo by to vzdal. Jde ale vidět, že ji práce baví a že má děti ve své třídě opravdu ráda. Do teď jsem nepřišla na to, jak to dělá, že jsou u ní děti tak hodné a klidné a ona přitom nemusí skoro ani zvednout hlas. Na tohle chci ale opravdu přijít. Za zmínku k mým prvním dnům ve škole určitě stojí chlapec, který přišel z běžné třídy této školy. Byla mu doporučena speciální třída, pro své obtíže byl nově do této třídy přiřazen. Paní učitelka říkala, že když přišel, bál se. Bál se, jak se k němu budou ostatní chovat a jak se k němu bude chovat i ona. Když jsem na praxi poprvé přišla, byl chlapec ve třídě třetí den. A s radostí říkám, že tam byl „jako doma“. Jde vidět, že mu nové prostředí svědčí a že je ve speciální třídě s devíti žáky šťastný. O tomto chlapci a o jeho příběhu se budu chtít určitě dozvědět ještě více. Dále se mi hodně líbil i individuální přístup ke každému žáku. Žákyně, která měla ve třídě paní asistentku, brala nově silné léky na epilepsii a ještě něco dalšího a byla hrozně unavená. Učení ji namáhalo, zvládala se soustředit maximálně dvacet minut, někdy i méně. Ve chvíli, kdy došlo k silné únavě, paní asistentka ji poslala do zadní části třídy, kde měli děti relaxační zónu a dívka si zde zdřímla. Jsem určitě pro, dívka by se jinak trápila a podle mého názoru by další učení nemělo cenu. Mé pocity jsou zatím takové, že nevím, jestli mi jeden semestr na praxi na této škole bude stačit. Je toho tolik a mám v tom popravdě pořád docela zmatek. Chci se dozvědět ještě strašně moc věcí ohledně dětí a hlavně proč bylo každé dítě do této třídy umístěno. Pak se naučit, jak takové děti učit, jak k nim přistupovat. Dále mě zajímají všechny jejich aktivity, co v rámci školy dělají. (Zatím jsem s nimi byla v dětské knihovně-byla to paráda). Vedle této třídy se nachází také první třída logopedická. Zde bych se chtěla určitě taky podívat, jelikož logopedie byla mou specializací na bakalářském studiu. Zatím bych ale určitě chtěla říct, že jsem si vybrala snad nejlepší školu, jakou jsem mohla a chodím z praxí vždy plná dojmů a dobré nálady a nadšená. Zároveň si ale vždycky uvědomím, jak moc budu muset na sobě ještě zapracovat, abych jednou něco takového také zvládala.
178	44	výtvarná výchova a vizuální tvorba	2	1	1	1	1	1	1	1	S přibývajícím časem na praxi mám za sebou splněný jeden z úkolů, co jsem si na začátku dala. Chtěla jsem se podívat do jiné třídy, než učí má provázející paní učitelka (to je speciální třída 2. stupně). Konkrétně jsem chtěla navštívit logopedickou třídu, jelikož logopedie byla mou specializací na bakaláři. Pár takovýchto tříd už jsem během studia navštívila, proto jsem si chtěla udělat „obrázek“ o tom, jak tuto třídu vede škola, kterou jsem si v tomto semestru na praxi vybrala. Pořád si tak nějak nemůžu zvyknout, jak jsou na mě všichni milí a chtějí mi ve všem vyjít vstříc. Opravdu jsem se zatím na jiných školách setkala poněkud s jiným přístupem. Ve škole panuje strašně přátelská atmosféra. A tak jsem se hned jen po vyslovení mého přání okamžitě mohla jít podívat na hodinu. Do první logopedické třídy jsem šla po velké přestávce. Ve třídě byli samí chlapci, bylo zde devět dětí. Hned v úvodu hodiny se žáci rozcvičili. Ukázali mi, jaké mají vhodná cvičení na rozcvičení rukou. Zacvičila jsem si s nimi, byl to příjemný začátek. Čekala je hodina českého jazyka. Všimla jsem si, že děti celou dobu psaly speciální tužkou. Děti často během hodiny chodily k tabuli něco doplňovat a podobně. Na rozdíl od těch starších dětí ve speciální třídě, se tyto děti vůbec nestyděly. Mile mě překvapilo, když se žáci mohli přetrhnout, aby mi ukázali, jak v hodině pracují s pomůckami např. se špachtlí apod. Paní učitelka logopedické třídy mě během hodiny nechala občas komunikovat s žáky, zadávat jim úkoly a také jim kontrolovat zadanou práci. Na konci hodiny mi zadala, abych dětem přečetla pohádku. Třída si vždy vybere v dětské knihovně nějakou knížku a na konci hodiny českého jazyka si z ní vždy přečtou jednu krátkou pohádku. Mají to nejen jako odměnu za to, že se v hodině snažili, ale také jsem to pochopila tak, že to má být i takovou motivací naučit se sám hezky číst. Ten den v logopedické třídě chyběla paní asistentka třídního učitele, proto jsem si v hodině zkusila práci místo ní. Musím říci, že mě to velice bavilo a klidně bych si dokázala představit, že někde pracuji jako asistentka. Škoda jen, že jsou tak špatně placené. V logopedické třídě opět nechyběla relaxační zóna vzadu. Děti tam měly hračky, koberec, polštářky. To se mi na této škole hodně líbí. Navíc jen když člověk vejde do třídy, hned na něho dýchne díky této relaxační části příjemný pocit. Třída byla navíc krásně ozdobená různými obrázky a prací od žáků. To jsem jako učitelka výtvarné výchovy ocenila. U speciální třídy na druhém stupni toto postrádám. Když už se vracím k mé stálé třídě- speciální třídě druhého stupně (kombinace tříd) a když se bavím o tom, jak v této třídě postrádám vystavená výtvarná díla. Tak musím říct, že jsem samozřejmě zjišťovala, proč to tak je. A zjistila. Byla jsem trošku zklamaná, když mi paní třídní učitelkou i paní asistentkou bylo řečeno, že děti to moc nebaví a podle toho vypadají potom jejich práce. To pro mě bylo určité „nakopnutí“ k tomu, abych ve chvíli, kdy budu mít příležitost vyzkoušet si v této třídě výuku, se pokusila dokázat, že to tak nemusí být. Je mi jasné, že na takovou hodinu výtvarné výchovy si budu muset zvolit dostatečně zajímavé téma pro všechny a na začátku hodiny je budu muset pořádně namotivovat a nadchnout. Práce to nebude lehká, děti v této třídě opravdu neradi tvoří, to jsem si už zjistila i sama pozorováním. Dále jsem si všimla, že nejsou žhaví ani do tělocviku. Při hodinách tělocviku je cvičení nebaví, ani se na hodinu moc netěší. V tělocviku se děti zatím během mé praxe rozcvičovaly a pak hrály vybíjenou. Někteří z nich možná nemají míčové hry rádi. V tělocviku nejvíce cvičila paní učitelka a paní asistentka. Myslím si, že tady by bylo na místě zkusit žáky trochu víc zapojit, popřípadě vymyslet zábavnější aktivity. Dělat s žáky vybíjenou kvůli tomu, že si myslím, že je cvičení stejně nebaví a nezkusit něco nového mi přijde smutné. Třeba se ale pletu a příště ukážou něco víc. Co se týče „mé“ třídy, měla jsem s ní v poslední době ještě dvě zajímavé zkušenosti, které by stály za zmínku. První zkušeností byla návštěva dětské knihovny. Třída zde prý chodí docela často. Knihovna se nachází hned vedle budovy školy. Paní třídní učitelka na první dvě hodiny v polovině týdne domluvila besedu o spisovateli, který se jmenuje David Williams. V osm hodin ráno jsme vyrazili a přišli jsme až po velké přestávce. Děti celá akce velice bavila. Šlo vidět, že v knihovně nejsou poprvé, děti se už dobře znaly i s paní knihovnicí. Ta měla pro děti připravené zábavné povídání o spisovateli, jeho životě a o jeho knížkách. Dětem pouštěla i videa a obrázky. Děti po celou dobu besedy komunikovaly jak s paní knihovnicí tak se mnou a paní učitelkou. Některé děti autora knih dobře znaly a několik knížek četly. Paní učitelka třídu vede k tomu, aby si ve svém volném čase děti četly knihy a aby si k nim našly kladný vztah. Spousta dětí si v knihovně na závěr půjčila několik knih na doma. Beseda tím pádem splnila účel. Další zajímavou zkušeností pro mě byla hra, kterou jsme hráli všichni ve třídě společně i s paní učitelkou a paní asistentkou. Jednalo se o hru Activity. Musím říct, že zařadit hru do vyučování v rámci poslední hodiny mi přišlo jako moc dobrý nápad. Nejen, že jsem měla pocit, že se tím upevňují vztahy ve třídě mezi dětmi, také u toho děti tvořily, protože se u hry musí kreslit, dále se učily spolupracovat, protože jsme byli rozděleni do dvojic, děti se učily správně komunikovat apod. Během této hry zaznělo ve školním rozhlase varování od pana ředitele, že ve městě, kde je škola, se momentálně pohybuje medvěd. Od této chvíle se jedna dívka nemohla soustředit na hru. Začala se hrozně bát, že medvěd přijde do školy apod., musely jsme ji s paní učitelkou uklidnit. Toto byly další zkušenosti, které jsem na praxi zažila a chtěla jsem si je zaznamenat. Těším se na další. Minule jsem psala o tom, že má paní učitelka ve třídě klid a děti ji poslouchají. Nebyla jsem si úplně jistá, čím to může být. Nyní si už troufám říct, že je to prostě hlavně lidským přístupem k dětem a o tom, že děti vycítí, když je má někdo rád, zajímá se o ně a chce jim pomáhat.
179	44	výtvarná výchova a vizuální tvorba	3	1	1	1	1	1	1	1	Na svou praxi se vždy těším, návštěvy v „mé“ škole mě velice baví. Speciální třída na druhém stupni, kde jsou děti namíchané z více ročníků, je velice zajímavá a člověk se tam opravdu nemá čas nudit. Během jednoho dne na praxi se vždy stane něco, co je pro mě nové a takovou situaci se učím řešit. Jen tak mimochodem. Zajímavé pro mě nejsou jen situace ve třídě a na chodbách mezi dětmi. Zajímají mě také hodně diskuze mezi pedagogy. Mezi pedagogy se často řeší zajímavá témata a jejich názory si vždy ráda poslechnu, jelikož se většinou jedná o pedagogy s dlouholetými zkušenostmi. Naposledy se mezi učiteli řešily učitelské platy. V kabinetu jsem se třemi třídními učitelkami a se dvěma asistentkami pedagoga. Všechny se shodly na tom, že se jim jejich platy zdají nízké. Docela mě překvapilo, když mi navíc řekly, že spousta studentů z pedagogických fakult, kteří byli u nich také na praxi jako já, po praxi ukončili studium. Spousta z nich prý během praxe přišla na to, že jim taková zodpovědnost a celková náročnost této profese nestojí za tak nízký plat. Nyní se už vrátím k dění ve třídě. Ve třídě si na mě děti rychle zvykly, vždy mají velkou radost, když za nimi přicházím na praxi. Všechny děti se mnou už bez potíží komunikují, což nějakou dobu trvalo. Musely mi začít věřit a trochu mě poznat. Nyní už bez problému reagují na mé pokyny, odpovídají na otázky, spolupracují se mnou, nechají si ode mě pomoct a poradit, práce se mnou je baví. Děti ve škole často pracují ve skupině. Jsou vždy rozděleni tak, aby byli ve skupině s těmi, se kterými si rozumí méně. Všimla jsem si, že při takovém rozdělení lépe pracují a více toho stihnou. Navíc se mezi nimi zlepšují vztahy. Většinou se děti rozdělují na dvě až tři skupiny. Ve třídě bývá okolo šesti, sedmi žáků. Vždy někdo chybí. Třídní učitelka pracuje s jednou skupinou, paní asistentka pracuje s druhou skupinou, já se třetí. Děti mezi sebou mají velice dobré vztahy, ještě se mi nestalo, abych si všimla, že se někdo někomu posmívá. Mají pro sebe pochopení a berou se navzájem takové, jaké jsou. Třídní učitelka do výuky ráda zařazuje i hry, kdy spolu hraje celá třída. Spousta takových her se hraje i v hodinách angličtiny. Hodiny jsou najednou pro žáky mnohem zábavnější a spoustu se toho při nich naučí, lépe si pak pamatují. Další zajímavostí je, že jsem si během celé praxe nevšimla, že by děti dostaly domácí úkol. Proto jsem se na to zeptala přímo paní učitelky a ta mi potvrdila, že domácí úkoly dětem nezadává. Dokonce mi přímo řekla, že je proti tomu, aby děti domácí úkoly dostávaly. Děti si podle ní mají doma a ve svém volném čase odpočinout a ona se je ve škole snaží připravovat tak, aby domácí úkoly nebyly potřeba. Vypozorovala jsem například, že na začátku každé hodiny dělají opakování z minula a vše si připomenou a shrnou, popřípadě udělají ještě nějaká cvičení, aby se mohli začít učit něco nového a přitom nezapomněli to, co už probírali. Paní učitelka mi navíc řekla, že spousta dětí má doma „těžkou“ situaci, kdy jim rodiče při učení nechtějí pomáhat nebo rodiče tvrdí, že na to s dětmi nemají čas, proto se zadávání úkolů na doma neosvědčilo. Žáci je stejně nenosili a rodičům to bylo jedno. Během praxe jsem se měla možnost podívat opět i do jiné třídy a mimo logopedické třídy jsem si vybrala běžnou třídu 7. ročníku, kde bylo skoro třicet dětí. Za dětmi jsem se přišla podívat na hodinu výtvarné výchovy. Zde jsem byla jen na náslechu. Hned na začátku mi přišlo nešťastné, že děti paní učitelce, kterou měli na výtvarnou výchovu, tykaly. Zjistila jsem, že to bylo proto, jelikož je dříve tato paní učitelka učila v družině a v klubu, kde byli spíše jako přátelé a proto si všichni tykali. Tento rok děti dostaly paní učitelku i na předmět výtvarná výchova. Během pozorování mi hodina nepřišla vůbec jako hodina výtvarné výchovy ale spíše jako kroužek ve volném čase. Žáci byli chvílemi hodně drzí a neměli z paní učitelky žáden respekt. Také musím říct, že nudnější hodinu výtvarné výchovy jsem ještě nezažila. Opravdu jsem měla chuť odejít z výuky dříve, než hodina skončila. Litovala jsem žáky, že takovou hodinu mají každý týden. Paní učitelka, která vedla hodinu výtvarné výchovy, neuměla žáky zaujmout. Pořád jen vysvětlovala pravidla toho, jak mají děti kreslit, co a kde mají žáci kreslit, kolik to má měřit, co nesmí. Popravdě bych se nedivila, kdyby se někdo bál cokoli nakreslit, aby to náhodou nebylo celé špatně. Toto byla má první špatná zkušenost na praxi. Avšak všechny zkušenosti se cení a z těch špatných se může člověk jedině poučit a díky nim se může pokusit vyvarovat tomu, aby sám takové chyby dělal. Já sama doufám, že v příštím týdnu, kdy si právě sama budu zkoušet učit výtvarnou výchovu, dokážu své žáky pro práci nadchnout a dostat z nich jen to nejlepší. Uvidíme…
180	44	výtvarná výchova a vizuální tvorba	4	1	1	1	1	1	1	1	Při volbě další školy k mé praxi během magisterského studia jsem si vybírala ze základních škol v Brně. Jelikož bych jednou chtěla učit v menším městě, kde mám trvalé bydliště, vybírala jsem si spíše menší školu. Po doporučení mé spolužačky jsem si zvolila školu v Brně v Jehnicích. Jedná se o malou školu na kraji Brna, je zde pouze první stupeň, škola je propojená s mateřskou školou. Již při první návštěvě škol jsem si všimla krásné přírody kolem a klidného prostředí. Má první návštěva ve škole se týkala spíše domluvy a organizace praxe, o kterou jsem si požádala. Ujal se mě pan ředitel a zvolil mi provázející paní učitelku, jedná se o zástupkyni školy. Z návštěvy jsem měla dobrý pocit, byli ke mně milí a ochotní. Ve škole jsem zatím byla párkrát, ještě jsem nevedla vlastní vyučovací hodinu. Zatím jsem se seznamovala s prostory školy, s učiteli, se žáky a s rozvrhy a nějakými dokumenty Také jsem byla účastníkem několika náslechů hodin výtvarné výchovy. Druhým mým oborem je speciální pedagogika, v rámci tohoto oboru navštěvuji různé třídy, kde mají děti problémy s chováním nebo mají například specifické poruchy učení. Hned na začátku své praxe mě překvapil úplně jiný přístup učitelů, než na jaký jsem dosud narazila a byla na něj tak trochu zvyklá. Na každé praxi a řekla bych, že jich bylo už docela hodně, jsem přišla první den na praxi vždy do sborovny a pak jsem byla přidělena do kabinetu svého provázejícího učitele. Ve sborovně mě vždy přivítali a seznámili se se mnou, podali mi ruku a zeptali se mě, co studuji, na jakou nastupuji praxi. Pak jsem šla vždy ještě k panu řediteli/ paní ředitelce, kteří mě také vždy na škole přivítali a seznámili mě s mým provázejícím učitelem. Se svým provázejícím učitelem jsem byla celou dobu své praxe v blízkém kontaktu a také jsem s ním byla v dny na praxi v kabinetu i s jeho/jejími kolegy, kde jsme společně komunikovali. Provázející učitel měl o mě zájem, staral se o to, co dělám a jak to dělám a případně mi domlouval i návštěvy v jiných třídách/ na různých akcích. Na této škole jsem se setkala s jiným přístupem. Hned první den jsem se do školy nemohla téměř ani dostat, škola byla zamčena, recepce tam žádná nebyla, zvonky nefungovaly, nikde nikdo nebyl. Zavolala jsem proto na mobil své provázející učitelce, která měla právě hodinu a ta poslala malého žáka, aby mi běžel otevřít. Když jsem přišla, nikdo se mi nevěnoval, vlastně to bylo celý den, jako bych tam ani nebyla. Má provázející učitelka mi řekla, že se mám ve sborovně podívat do rozvrhů a chodit si kam chci. Vybrala jsem si tedy několik tříd, které budu celý semestr navštěvovat. Vůbec jsem nevěděla, jestli mám dny, kdy jsem na praxi být o přestávkách ve sborovně nebo kde co je. Nikdo mi nic neřekl, nevysvětlil. Ve sborovně mi nikdo nenabídl židli. Takže jsem si obstarala židli z jedné třídy a sedla jsem si do sborovny. Čekala jsem tam s paní učitelkou, co učí výtvarnou výchovu na její hodinu. Mezitím jsme se daly do řeči. Musím ale říct, že za celý den se mě vlastně nikdo na nic nezeptal, opravdu jsem tam nikoho nezajímala. Když jsem se ptala já, připadalo mi to, že je otravuji Musím říct, že na praxi mě nejvíce překvapila jedna věc. Jelikož studuji speciální pedagogiku, tak jsem navštívila už spousty různých zařízení, speciální školy nebo školy se speciálními třídami. Setkala jsem se různými dětmi od neslyšících, s poruchami učení, mentálním postižením, silnými vadami řeči, s Downovým syndromem, autismem a tak dále. A na této škole mě zatím nemile překvapuje přístup učitelů k žákům. Většina učitelů bývá o přestávce ve sborovně, kde se strašně nehezky baví o žácích. Každý z učitelů mluví o své třídě jako o nejhorší třídě na světě a jmenovitě všichni dohromady probírají různé žáky a doslova je a jejich rodiče pomlouvají. Z vlastních zkušeností vím, že to někteří učitelé strašně přehánějí a přibarvují si situace, které se jim staly v hodinách (viděla jsem ty situace a byly to podle mého úplně běžně zvládnutelné situace, které se dějí všude na školách). Třídy, které oni berou jako nejhorší třídy, se mi zdají v pořádku. Samozřejmě že výuka ve třídě, kde je třicet dětí, je náročná. Protože vždy se v takové třídě najdou jak klidnější děti, tak děti divoké, aktivní, hlasité apod. Myslím si ale, že i takovou třídu by měl dobrý pedagog bez velkých potíží zvládnout a nestěžovat si pokaždé, když ji opustí. Zatím jsou tedy mé pocity ze školy smíšené. Jsem zvědavá, jak budou probíhat další hodiny. Moc jsem toho zatím „nepochytila“ a jsem zvědavá, jak se učitelé a děti postaví k mé vlastní výuce.
181	44	výtvarná výchova a vizuální tvorba	5	1	1	1	1	1	1	1	Minule jsem v mém deníku psala především o přístupu učitelů ke mně na praxi. Byly to mé první pocity z praxe. S přístupem jsem nebyla moc spokojená, doufala jsem, že budu na praxi žádanější. Nyní jsem ve škole strávila více času a musím říct, že přístup učitelů se vůbec nezměnil, má provázející paní učitelka se ke mně ale chová hezky a snaží se. Bohužel během praxe se s ní vidím minimálně, protože chodím do různých tříd, jak je potřeba. Zjistila jsem, že na této základní škole učí pouze nějakých devět učitelů, většina má svou vlastní třídu. Většina z nich má kabinet přímo ve sborovně, takže se téměř každou přestávku setkávají. Bohužel musím říct, že přestávky s nimi ve sborovně mi nebyly nijak příjemné a proto jsem se rozhodla trávit je ve třídách a sledovat především děti. Ve sborovně jsem pořád dokola slyšela jen nějaké stížnosti na žáky a negativní názory, postoje. Přitom já sama jsem měla často úplně jiný pohled na věc. Myslím si, že častá přítomnost ve sborovně by mě při mém studiu akorát demotivovala. Má to ale pro mě jedno velké ponaučení. Poprvé za svých několik praxí jsem si uvědomila, jak důležité je, vybrat si ke svému budoucímu povolání to správné místo. Tím myslím příjemné a pozitivní prostředí, šikovného pana ředitele/ paní ředitelku, slušné kolegy. Nyní přejdu k výuce výtvarné výchovy. Hodiny výtvarné výchovy na mě z náslechů zatím nejvíce zapůsobily, bohužel ne dobře. Sama jsem zatím učila hodiny jiných předmětů, k výtvarné výchově jsem se ještě nedostala. Na výtvarné výchově jsem měla zatím pouze náslechy, což se ale tento týden změní. Výtvarnou výchovu na této škole učí paní učitelka, která má vystudovaný první stupeň na MU. Několikrát jsem se s ní soukromě bavila a paní učitelka učila i na zvláštních školách apod. Myslí si o sobě, že práci s žáky zvládá a že učí dobře. Dávala mi už i několik rad. Podle prvního rozhovoru s ní, ještě než jsem ji viděla učit, jsem se na hodiny velice těšila. U náslechů jsem však byla zklamaná. Na děti během hodin zbytečně hlasitě řve, přitom jim sama dává v chování velkou volnost. Nechápala jsem hlavně to, proč na začátku hodiny dovolí dětem pustit čtenou namluvenou pohádku, když ji děti očividně vůbec nevnímají a akorát se v hodinách všichni překřikují. Pohádka bývá strašně nahlas a na pozornost je docela složitá, takže by pak děti nesměly vnímat, co říká paní učitelka. Zdálo by se mi to vhodné jen v případě, kdyby práci zadala celou předem a nevysvětlovala by ji během celé hodiny. Jestli jsem pochopila správně, tak děti navíc trestá za to, že jim chybí například pravítko. Na to, že mají mít na hodinu pravítko, je ale předem neupozorní a děti ten den nemají ani geometrii s matematikou a pravítko tak nepotřebují. Co mě ale zarazilo je to, že žákům nedává vůbec „volnou ruku“. Vůbec nepodporuje jejich fantazii a cit pro barvy. Děti mají předem jasně dané, jak má výtvor vypadat, kolik má každý čtvereček měřit, jaké mají použít barvy atd. Nemusím asi říkat, že taková práce děti nebaví a naopak se ještě při práci bojí, že něco zkazí a budou muset práci dělat znovu za domácí úkol. To už se několikrát stalo. Chystám se tedy vést své hodiny výtvarné výchovy trochu jinak než tato paní učitelka a jsem velice zvědavá na reakce žáků. Příště ráda napíšu své postřehy z mých hodin.
182	45	geografie	1	1	2	2	1	-1	1	1	Musím se přiznat, že od začátku praxe se ve mně bijí dva pocity. Ten první je takový, že pochybuji o tom, jestli vůbec chci být učitelka, a ten druhý je úplně opačný – že se na to vlastně těším a že to je práce, která má opravdu smysl. Záleží to na tom, co zrovna prožívám. K tomu prvnímu pocitu: jsem docela naštvaná, že bakalářské studium není zaměřené více na praxi. Když potom sedím na praxi na náslechu a pozoruji učitelku a její žáky co dělají a co se učí, tak si říkám, k čemu vůbec využiji to, co jsme se na bakaláři naučili? Proč jsme se neučili třeba to, jak žákům jednoduše vysvětlit anglickou gramatiku? Chápu, že je to asi nereálné, ale podle mě bychom už v prvním semestru bakalářského studia měli chodit na praxi do školy, protože to mi dává mnohem víc než hodiny strávené na přednáškách. Zjistit až na magistreském studiu, že to vlastně dělat nechci, je už docela pozdě. Čím dál víc si uvědomuji, jak je tato profese náročná a vyčerpávající a zároveň špatně platově ohodnocená a říkám si, jestli mi to za ty nervy fakt stojí… Ten druhý pocit mívám když jsem na náslechu na nějaké hodině, která se fakt podaří, žáci spolupracují, baví je to, jsou nadšení a jeví o ten předmět zájem. Tuto zkušenost znám i ze skautu. Vedu skautskou družinu a ten pocit, když se schůzka vyvede a holky jsou nadšené, je k nezaplacení. Přijde mi trošku zvláštní, že skaut mě naučil mnohem víc pracovat s dětmi, než 3 roky studia na pedagogické fakultě.
183	45	geografie	2	1	2	2	1	-1	1	1	Od minulého semináře jsem kvůli časovému vytížení byla na praxi jen jeden den, takže nemám moc nových zážitků a nic se víceméně nezměnilo. Zatím chodím jen na náslechy a hodiny angličtiny už mě moc nebaví. Překvapilo mě, že učitelka v hodině vůbec nedělá žádné aktivity ve dvojicích nebo ve skupinách. Přitom tohle mi v angličtině přijde dost důležité. Zeměpis mě teda zatím baví víc, ale možná to je tím, že jsem byla na víc hodinách angličtiny než zeměpisu, takže je nemám tolik ohrané. Ale jedna hodina mi teda utkvěla v hlavě víc než ostatní. V 6. třídě brali zeměpisné souřadnice. Učitelka jim na tabuli napsala 10 souřadnic, aby je žáci našli v atlase. Bylo vidět, že žáci nic nedělají, asi nevěděli jak na to. V tu chvíli mě učitelka poprosila jestli bych je začala obcházet a kontrolovat a kdyžtak jim pomáhat a znova to vysvělit. Děcka vůbec nevěděli, tak jsem se jim to snažila jednoduše vysvětlit a některým to pomohlo, tak jsem byla ráda. Ale teda když si v 6. třídě někteří pletou západ a východ, to bych ještě pochopila, ale aby si několik z nich pletlo sever a jih, tak to jsem teda málem nerozchodila! Nenapadlo mě, že na tom budou tak špatně.
184	45	geografie	3	1	2	2	1	-1	1	1	Mám za sebou zatím 2 odučené hodiny angličtiny a musím říct, že se to ve mně pořád bije. Pořád nevím, jestli vůbec chci učit. Hodiny se sice vydařily, provázející učitelka mě pochválila a vytkla mi jen pár drobností, který jsou víceméně kvůli tomu, že tu třídu neznám a že s učením začínám. Docela mě to i bavilo, měla jsem fakt radost, že se mi první hodiny povedly. Ale když si vzpomenu, kolik času jsem věnovala přípravám na hodiny, tak je mi z toho špatně. Veškerý svůj volný čas jsem věnovala přípravám … a to byly přípravy jen na 2 hodiny. Nechci si ani představovat, jaké budou první roky (jestli vůbec budou) až budu učit a kolik hodin strávím přípravou do hodin. A to ani nemluvím o tom papírování, které kolem toho je. Chtěla bych mít taky ještě někdy čas na svoje koníčky, rodinu a kamarády. Obě moje provázející učitelky vypadají, že už nechtějí dělat nic navíc nebo jakoukoliv přípravu do hodin, která jim zabere víc času. V angličtině jede skoro pořád podle učebnice, což je docela dost nuda. V zeměpise už jsem zažila několikátou hodinu regionály po sobě, která je jak přes kopírák. Na začátku hodiny je zkoušení na slepou mapu, pak nové téma, děcka čtou po odstavcích z učebnice a pak si z toho zapíšou něco do sešitu. Na konci hodiny jim pustí video (Objektiv) o probraném státu a to je vše. Na jednu stranu se jim ani trošku nedivím, že se jim nechce vymýšlet už nic jinýho, ale představa, že takhle taky jednou skončím, je pro mě strašná. Určitě bych takhle nikdy nechtěla skončit, ale chápu je, že už asi na nic víc nemají energii. Možná už rezignovali …
186	45	anglický jazyk	5	1	2	2	1	-1	1	1	Praxi zatím hodnotím kladně, a to hlavně kvůli učitelům, se kterými jsem si sedla. Není problém se s nimi na čemkoliv domluvit. Mám za sebou několik dalších hodin náslechů, zatím jsem žádnou hodinu sama neučila. Když je potřeba, tak v hodinách angličtiny pomáhám učitelce a občas si připravím pro žáky nějakou aktivitu, což mě dost baví, protože aspoň nemusím celou hodinu jen sedět, ale taky nemusím chystat úplně celou hodinu. Během náslechů jsem si uvědomila jednu docela zásadní věc. Tím, že učitel na žáky často zvyšuje hlas nebo řve, rozhodně ničeho nedocílí. Když se to opakuje opravdu pravidelně, na žáky už to nebude mít žádný dopad a bude jim to připadat normální. Rozhodně bych si tohle řvaní a zvyšování hlasu nechala jen na výjimečné situace, aby to k něčemu bylo. Velmi mě překvapilo to, že učitel zeměpisu si se svými žáky tyká. Na základní škole jsem se s tím nikdy nesetkala a ze začátku jsem to nedokázala pochopit. Potom mi ale došlo, že když ten učitel má přirozenou autoritu a umí si udržet pořádek ve třídě, tak to asi není takový problém. Kdyby si s žáky tykala učitelka angličtiny (která tu přirozenou autoritu bohužel nemá), tak bych řekla, že by hodiny dopadly dost katastrofálně. Už se začínám těsit, až budu sama učit. Jediné co mi vadí je, že jsem na praxi 2x za týden a za těch několik dní, co tam nejsem, mi uniknou různé návaznosti mezi hodinami apod. Proto už se těším na souvislou praxi, kde k tomuto nebude docházet.
187	46	výtvarná výchova a vizuální tvorba	1	1	1	1	1	1	1	1	Kostky jsou vrženy – je půl osmé, já vystupuju na příslušné zastávce a vydávám se k základce, na níž mám absolvovat svoji úplně první pedagogickou praxi. Na ostro. Ve škole. Základní. Protože proč bys jinak chodila na pajdák, kdybys nechtěla být učitelka, Elo? Dilema, zda vstaneš, co si dáš na sebe a jestli trefíš, jsi už vyřešila, tak pojďme. Jsi velká holka, a když se narovnáš a budeš decentně svá (znamená to velmi diplomaticky rozhodně svá nebýt, ale tvářit se tak?), všichni to zbaští. Nezapomeň na první dojem. Nedělej si hlavu, že tvá provázející učitelka je nemocná, paní zástupkyně je z toho sice malinko nesvá, ale podle jednání jí můžeš důvěřovat, že to společně jistě zvládnete vyřešit. Vstupovat do třídy, sednout si do zadní lavice a snažit se prvně alespoň zorientovat – to bych měla zvládnout. Páni, opravdu se dětí učitelka ptá, jak se mají, co je dnes čeká a oni jí bez hlášení-se zcela bezprostředně (a bez překřikování!) odpovídají? No jo, je to jejich třídní, umí to s nimi – myslela jsem si. Ale vida, udělala to i v dalších hodinách a působí, že ji odpovědi dětí skutečně zajímají. Super, líbí se mi to, tahle škola užívající daltonský princip nezapře pokrokovější tendenci, ačkoli díky staré budově působí zvenčí i zevnitř mírně zkostnatěle (upřímnost si neodepřu). Díky chybějící provázející pedagožce máš možnost podívat se do hodin více vyučujících, to je moc prima. Žádný z nich, které jsem zatím ve vyučování potkala, nemá v rámci výtvarné výchovy průpravu. Hnidopichu odkudkoli, mohl bys namítnout, že je mi taková praxe k ničemu. Ale onou nepřítomností důležité osoby mé praxe a potvrzením pravidla vyřčeným zástupkyní ředitele, že „ve školství je nakonec všechno jinak“, se odhalila jedna skutečnost, ze které podezírám mnohé pedagogy, rodiče a nemalou část veřejnosti už nějakou dobu. Domnívají se, že na výtvarce nesejde, že není důležitá. Že z žádného z dětí stejnak umělec nebude, že nás vizualita každý den neovlivňuje, že v digitální době není potřeba rozvíjet motoriku a rukodělnou zručnost, že jim to stejně k ničemu nebude (obzvláště ne žádnému z grafických/web/interiérových/průmyslových designerů, kadeřníků, zahradníků, módních návrhářů, švadlen, obuvníků, vizážistů a make-up artistů, sklářů, šperkařů, ilustrátorů, kostymérů, tvůrců kulis, architektů a nemalé řadě dalších povolání). Eli, odpusť si užití té břitké ironie, právě ta je ti tolik vlastní. A případný čtenář ji pochopí, protože takové rozhořčení nad podceňováním pro něj důležitých záležitostí (a to vlastní obor studia prostě je), každý zná. Následující hodiny trávím čím dál menším údivem, jak nad výtvarnou výchovou vyučující mávnou rukou, a zároveň vnímáním jejich nadšení, že s nimi tu dvouhodinovku v učebně stráví někdo, kdo o tom umění aspoň něco ví. Možná na tom neplavci vrhnutém do hluboké vody něco bude: buďto se utopí, nebo bude mít trauma na celý život. Ale já nejsem neplavec a nepotvrdím čtenářovu domněnku, že se bude jednat o metaforu, která zavání klišé (ono je to slovo nesklonné, fakt). Já jsem se vrhla jen do třídy, která má chuť se ve výtvarce uvolnit a dělat chvilku něco jinak než v běžných hodinách a potřebuje poradit, když budou stát před nějakým výtvarným problémem. Světe div se, Elo, div se! Jsi tu užitečná. Když jim navrhneš, jak co řešit, vysvětlíš, jak funguje perspektiva, nebo odkud a jak je vhodné začít kreslit lidskou figuru, jsou vděční a než celou třídu svědomitě obejdeš, máš za zády tři, kteří už pokročili a stojí před dalším úskalím, o kterém by se s tebou rádi poradili (a ano, je mezi nimi i ten užvaněný chlapec, kterého zadání úkolu prvně vůbec nebavilo!). Opravdu odcházíš nadšená? Nechce se mi tomu věřit. Nebude to jednoduché, to víš. Ale tyhle motivované děti ti za to stojí. Máš na to. Vidíš? I první deník už jsi zvládla napsat.
188	46	výtvarná výchova a vizuální tvorba	2	1	1	1	1	1	1	1	Díky nestandardnímu průběhu mé praxe, který jsem naznačila v předchozím deníku, jsem se ocitla ve dvouhodinovce výtvarné výchovy ve čtvrté třídě. A oproti návštěvám ve třídách šestých a sedmých byla změna stupně opravdu znát. Díky tomu, že mě učitelka při vstupu nepředstavila, nevěděly děti, jak se ke mně chovat a když jsem se jim snažila nějak poradit či pomoct, většinou mě suverénně ignorovaly, protože nepochopily, proč tam jsem a proč bych jim měla něco říkat. Šablonovité zadání tematizující podzim, konkrétně samozřejmě listy, mě vlastně nepřekvapilo. Zaujala mne skupinka tří chlapců sedících v posledních lavicích. V jakékoli volné chvíli si cosi kreslili, dokonce i o přestávce se nehnuli z místa. Když jsem se šla podívat, co to dělají, byla jsem příjemně překvapená. Kreslili si sci-fi komiksy o radioaktivních kaktusech a odpadu putujícím raketou do vesmíru. Všimli si, že mě jejich kresby zaujaly a z lavic začali vytahovat další. A tak mě napadlo, že musí být poměrně složité nevytvořit si ve třídě oblíbence, popřípadě to na sobě nedat znát. Zmiňovaná učitelka výtvarné výchovy, kterou hojně obsazují také do vyučování na prvním stupni, se stala mojí „náhradní“ provázející učitelkou. Přiznám se, že jsem z tohoto měla obavy, protože její vyučující hodiny nepůsobí příliš spořádaně, učitelka budí dojem, že je nemá pod kontrolou, že je zmatená, nervózní a roztěkaná. Bála jsem se, jaké to bude, jednat s ní o organizačních záležitostech. Ale nakonec se ukázalo, že v soukromí a mezi čtyřma očima nebude komunikace žádný problém. Vyjasnily jsme si své představy o naší spolupráci a shodly jsme se na vhodných cílech. Bohužel tím, že rozvrh paní učitelky nebyl připraven na to, že bude provázet praktikanta/praktikantku, nám vyvstal nepříjemný problém. Na praxi mám v rozvrhu prakticky vyčleněné čtvrtky a pátky a to jsou dny, kdy pedagožka výtvarnou výchovu nevyučuje. Musela jsem a budu muset oželet nepřítomnost v některých předmětech a to zvláště v pondělí, což je paradox, protože právě v pondělí mám seminář týkající se praxe. Nová provázející učitelka mě nasměrovala k přemýšlení o rovině, kterou bych bývala ve sletu všech okolností úplně opomenula. Poskytla mi k dispozici dokumenty týkající se přibližného plánu, průřezových témat atp. Po seznámení s nimi shledávám přínosným, že se již nepředepisuje striktní časový plán (září: malba zátiší, říjen: kresba uhlem atp.). Učitel si může libovolně vybrat pořadí probíraných témat, jejich pojetí, techniku, … Toto mi dává poměrně slušnou svobodu v tom, jak naplánuji svoji vyučovací hodinu a musím říct, že se na to těším. Možná se ten systém přeci jen píď po pídi stává lepším….
189	46	výtvarná výchova a vizuální tvorba	3	1	1	1	1	1	1	1	Poslední díl mého pedagogického deníku čerpá ze zkušenosti z tandemové výuky. Musím se přiznat, že jsem se hodin, které jsem měla učit já pouze pod dozorem provázející pedagožky, vcelku bála. Osmé třídy, které jsem v rámci praxe nejhojněji navštěvovala, byly poněkud hlučnější a divočejší, než jsem očekávala. Hodiny výtvarné výchovy měly v pondělí po obědě v rámci odpoledního vyučování (proč na základních školách existuje odpolední vyučování, opravdu nemám ponětí). A proto jsem si nebyla jistá, zda je jejich nepozornost a roztěkanost způsobená právě tímto, nebo zda má na tom větší podíl osobnost jejich učitelky. Ostatně paní zástupkyně mě varovala, že hodiny právě této učitelky bývají hlučnější (dala mi kódovanou řečí snad najevo, že si vyučující neumí sjednat patřičný pořádek?) Všimla jsem si též, že nejde pouze o zvýšený hluk v učebně, ale že žáci s paní učitelkou vcelku zametali, byli drzí a mnohdy bych se jejich chování nebála označit jako dělání naschválů. Proto jsem se snažila třídu obezřetně pozorovat, abych zhodnotila atmosféru a alespoň lehce odhalila vztahy mezi dětmi samotnými a mezi dětmi a učitelkou. A skutečně mi moje zdrženlivost byla užitečná. Zaregistrovala jsem, že se dětem příliš nelíbí předešlá zpracovávaná témata. Snažila jsem se s nimi během předchozích návštěv komunikovat, abych trochu poznala, co by je mohlo zajímat a některých jsem se přímo ptala, co by ve výtvarce dělali raději než to, nad čím právě zoufali. Výběr tématu ve finále vygenerovala halda dotazů na mé tetování. To zní jako fajn nápad, to by je mohlo bavit. A taky bavilo. Netuším, zda jsem si osmáky získala přístupem, tématem, nebo jestli hlavní roli sehrálo to, že jsem pro ně nová a neokoukaná. Ale stalo se neočekávané. Seděli, poslouchali, spolupracovali. Vytvořili jsme kultivovanou diskuzi, zapojila se většina třídy. Do výkladu jsem zakomponovala mnoho podnětů k přemýšlení. A nejspíš díky tomu, že jsem měla možnost přidat vlastní zkušenosti, zněla má doporučení týkající se výběru motivu, umístění, velikosti, (…) tetování nejspíš dostatečně autenticky na to, aby je děti přijaly, nebo aby o nich minimálně začaly uvažovat. Stalo se to, v co jsem věřila – třídu jsem rozdělila pomocí losů do náhodných dvojic a přiměla jsem tak komunikovat žáky, kteří se spolu obvykle třeba vůbec nebaví. Tuto první hodinu jsem nechtěla orientovat ani tak na hmatatelný výsledek, ale posunout náhled dětí na „estetizování“ těl způsobem, který je ve společnosti stále běžnější a přimět je komunikovat. Jak jsem zmínila, komunikace více do hloubky se zdařila, to první zůstává otázkou. Příjemně mě však překvapilo i to, že se samotné děti při individuální konzultaci poměrně otevřely a rozmluvily o sobě. Nejspíš mi opláceli bezprostřednost, se kterou jsem jim odpovídala na osobní otázky týkající se mého tetování v první části hodiny. Mí žáčci mají pouze 45 minut výtvarné výchovy týdně. Když vezmete v úvahu množství nepořádku, které je dítě ve výtvarné výchově schopno vyprodukovat za pouhých pár minut práce, musíte uznat, že je vhodné si posledních 5-10 minut nechat na úklid a na samotnou činnost příliš času nezbývá. Proto byl toto jediný bod mého programu, který měl jasně daný svůj časový rámec. Tudíž jsem si příliš nemohla natrénovat časový plán hodiny. Avšak to, co jsem stihnout za hodinu chtěla, jsem stihla. Zpětná vazba od provázející učitelky byla pozitivní. Ocenila, jak se v oblasti zdobení těla orientuji a výtku neměla. Dokonce mě požádala o svolení, zda by mohla téma podobně zpracovat s jinými třídami, s čímž jsem samozřejmě souhlasila.
190	46	výtvarná výchova a vizuální tvorba	4	1	1	1	1	1	1	1	Pro letošní praxi jsem se rozhodla vybrat si Gymnázium v Břeclavi, jímž jsem si prošla jako studentka. Považovala jsem za přínosné vidět výuku na mé střední školy ze zákulisí. Nebyla jsem si jistá, zda nebudu ve škole spíše přítěž, ale paní ředitelka i moje provázející učitelka mě bez komplikací přivítaly. Na gymnázium mám i po letech s odstupem velmi pozitivní pohled a ihned po absolvování prvního dne praxe jsem se ve svém optimismu utvrdila. Přiznám se, že stejně jako před první praxí, jsem měla typické trable s tím, co si dát na sebe, jak si dát vlasy, jestli se mám líčit (což obvykle dělám pouze na zvláštní příležitosti) a celkově – jak bych chtěla na okolí zapůsobit. Moje sebevědomí má obvykle průběh sinusoidy a nástup na letošní praxi se protnul s křivkou v recesivní fázi. A protože jsem díky tomuto neměla příliš chuť si příliš hrát (a konec konců nejsem ani příliš zdatná herečka), zvolila jsem klasiku. Budu Eliška Cetkovská. I přestože jsem se ve škole cítila dobře, prozatímní role studentky/poloučitelky na náslechu mi tentokrát nevyhovovala. Potloukala jsem se po výtvarném ateliéru (umístěném v půdním prostoru), nevěděla jsem co s rukama, nervozitou jsem měla sucho v krku a říkala jsem si, že musím být svojí provázející učitelce absolutně protivná tím, že jsem všude s ní jako stín a nevím, kudy kam. Nedokázala jsem se koncentrovat na dění okolo, byla jsem příliš zaměřená na to, co se děje uvnitř mě samotné, což zpětně přisuzuji únavě. Paní učitelka se chovala přirozeně, jak si ji pamatuji já sama, jednala se mnou s respektem a nikterak na mě netlačila, ani nedala najevo jakoukoli reakci na moji lehkou zmatenost (která pro mě většinou není charakteristickým rysem), za což jsem jí vděčná. Snažila jsem se interagovat se studenty a to poměrně úspěšně. Mnohdy jsem se trochu ztrácela v tom, jestli jsem student nebo učitel (ony se hodiny na pedagogické fakultě zase tolik od těch gympláckých neliší – čtenáři, odpusť…). V poslední dvouhodinovce semináře dějin umění prolomila tamější skupinka moji nervozitu. Jednalo se přibližně o deset zapálených studentů a studentek, z nichž jsem dvě tváře znala. Setkala jsem se tam s mladší sestrou spolužačky právě z gymnázia a s performerkou místního kola Slam Poetry (kterou jsem svým hodnocením rozhodně nešetřila – ach, kéž mi to nenatře, až povedu hodinu!). Tyto dvě slečny mi (samozřejmě?) tykaly. Jenomže se k nim přidaly i další slečny, což teď nevím, jak řešit. Jsem konzervativní příznivkyní vykání. Na druhou stranu: studijní skupina funguje ve skromném počtu a paní učitelka k nim přistupuje poměrně alternativně, neformálně a vřele. A to zcela upřímně z obou stran, bez nějaké ironie apod. Dvě studentky z celkového počtu dvanácti znám osobně a připadá mi povýšené si nechat vykat i od nich. Není mezi námi až takový věkový rozdíl (jsou ve třetím ročníku vyššího gymnázia). Není mi to nepříjemné, naopak, cítím respekt i přes tykání. Avšak není fér, když nechám třeťáky, aby mi tykali, zatímco prváci mi vykají… Uvidíme.
191	46	výtvarná výchova a vizuální tvorba	5	1	1	1	1	1	1	1	A jde se učit. Cítím velký rozdíl v mých pocitech před absolutním poprvé a dnes. Je to paradox, protože na základní škole jsem minulý rok měla v péči mnohem problematičtější studenty. Dnes jsem přípravu tolik dramaticky neprožívala. Vymyslela jsem jednotlivé aktivity navazující na sebe a přiznám se, že jsem si nedělala starost například s jejich časováním, protože jsem měla k dispozici celé dvě hodiny s úmyslem, že pokud nám po úklidu zbyde čas, využiju ho k debatě o tématu a ke vzájemné reflexi. Jsem vděčná za to, že jsem se příliš nestresovala. Pobyt ve třídě byl oproti mým předchozím náslechům o poznání přirozenější a vše probíhalo hladce. Provázející učitelka mi poskytla volnou ruku, co se programu týče a do vedení mé hodiny nijak nezasahovala. Ačkoli se mě studenti netázali, po každé aktivitě jsem jim nastínila, proč s nimi kterou aktivitu dělám, aby si uvědomili souvislosti. Spolupracovali se mnou, naslouchali, co jim sděluji, a pokud jsem poprosila skupinku bavících se kluků o pozornost, s omluvou se na potřebnou dobu odmlčeli. Snažila jsem se být důrazná, co se úklidu týče – snažili se vyhnout zahlazování stop, ale brzy pochopili, že se nenechám tak jednoduše odbýt. Překvapilo mě, že se mě během jedné činnosti zvídavý student 1. ročníku vyššího gymnázia otázal na můj názor na článek č. 13. Ach, bože. Zajímám se o dění okolo sebe, ale posledního čtvrt roku pro mě bylo dost obtížné se vyrovnávat s děním v mém vlastním životě, a proto jsem vypadla ze sledování společensko-politické situace. Moje reakce bylo lehké zalapání po dechu, uvědomění si, že jsem ignorant, že jsem tohoto tématu nevěnovala dostatečnou pozornost a odpověď v duchu: „Ehm, to je ten, který se má týkat autorských práv, internetu a toho, jak stávkovala wikipedie? Jo, vím o tom rozrucho kolem, ale článek jsem v plném znění nečetla a proto se nechci dopouštět předčasných soudů, dokud si detaily nezjistím.“ Bylo to dostatečně pedagogické? Ponaučení? Ráda bych příště měla větší povědomí o článku 13 a diskuzi s konkrétním studentem během práce začnu sama. Avšak vyvstává mi otázka: Měl by učitel projevovat svůj vlastní postoj k aktuálním problémům, když se na něj student sám zeptá?
192	47	občanská výchova a výchova ke zdraví	4	-1	-1	-1	-1	-1	-1	-1	Během již proběhlé praxe se ve mně střídají pocity nadšení a neúspěchu. Učím v 7.třídě, doposud jsme probírali témata jako státní moc, majetek a vlastnictví a nyní jsme dospěli ke kultuře a s tím spojené normativní chování (pravidla společenského chování, atp.). Zatím asi nejpříjemnější zjištění bylo, když jsem vedla ve dvou dnech po sobě stejná témata hodin v jiných třídách a mohla si porovnat, jak odlišné můžou být totožné hodiny. Jednalo se o hodinu, kterou jsem si docela hezky připravila, jak prezentaci, tak i materiály a pomůcky k jednotlivým aktivitám. Téma jsme nakonec v obou třídách roztáhli na dvě vyučovací hodiny – pro mě příjemné zjištění, že někdy není kam spěchat a aspoň si znalosti lépe sednou. To nejhlavnější však byl, že v první hodině v první třídě jsem neměla z hodiny nějaké valné pocity – panoval spíš hluk, aktivity ani nevím jestli bavily, ale nějak se to zvládlo. Moje pocity byly nic moc, ale už po hodině mě napadali nápady, jak to udělat příště. Jak pozměnit pořadí úkolů, jak komunikovat s dětmi. Následující hodina s druhou třídou měla pak hned jiný spád, stihli jsme i o něco více (nebo spíše kvalitněji). Zásluhy na tom měla v prvé řadě moje zkušenost s předchozí třídou, ale také fakt, že tato třída je zase jiný utuženější kolektiv. To všechno mi však hodně pomohlo odlehčit můj náhled na věc – že záleží na vícero faktorech, které můžu více či méně ovlivnit. Mně samotné tedy pomohlo ujasnit si, že není potřeba se stresovat úspěchem hodiny (který je stejně subjektivní) a zároveň se mi líbila představa, jak odlišné můžou být hodiny dle mého očekávání. Takže to učí mě i takové pokoře k samotnému výsledku.
193	47	občanská výchova a výchova ke zdraví	5	-1	-1	-1	-1	-1	-1	-1	Co jsem nezmínila v předchozím zápisu je hezká spolupráce s vedoucí učitelkou. Ta mi dává nejen tipy do výuky nebo metody, které by děti mohly bavit, ale také jsem vděčná za její přítomnost v hodině, kdy spíše nevěnuje mému vyučování přímou pozornost, ale občas do něj i vstoupí, avšak vždy hezkým způsobem. Před začátkem praxí jsem se bála nemístného zasahování do výuky nebo naopak úplným nezájmem, ale tato varianta mi vyhovuje. Taktéž mi poskytuje i konzultace kdykoliv je potřeba a já též oceňuju její přistup k dětem. Srovnám-li to s praxí na tělocviku, kde jsem zažila sice milého učitele, ale některé jeho průpovídky k žákům byly na hraně (dle mého úsudku), ale hlavně měl třídu navázanou na svoji autoritu. Jinými slovy třída pracovala pod jeho vedením „skvěle“. Ale pod jiným byli jako vyměnění. Samozřejmě, že chápu, že se to logicky musí lišit, ale přijde mi, že pokud je třída vedena i k nějakému jinému cíli, než jen plnění aktuálních direktivních pokynů a reakcí na autoritu. Dle mého by se mělo správné směřování třídy projevit i tak, že pod jiným (i méně zkušeným vedením) se budou chovat více méně stejně. A to jsem ráda, že tato třída splňuje. Jasně, že se občas více rozpovídají, jsou příliš hluční nebo uzívaní, ale jinak milá třída se kterou se dá komunikovat a pracovat. Ve třídě jsou také některé děti, které vyčnívají svých chováním, například jedna žačka má ADHD, na které bere prášky, což je trochu dost vidět – když prášky účinkují, vydrží sice sedět, ale je „divná“, pokud prášky přestávají účinkovat, je sice svá, ale zase lítá rukama, očima a mě mrzí, že tak mladé dítě je nuceno být pod práškama, když jsem přesvědčena, že se s touto věcí dá pracovat. Takže zahajuju intenzivnější osobní studii, jak s těmito děti zacházet (v tělocviku je to o něco jednodušší, ikdyž taky to dá zabrat). Další žačka má poruchu autistického spektra(a asistentku), dle učitelů by ani neměla být v této škole (nemyslí to zle), ale údajně ji žáci neberou atp. Takže je stejně izolována a ani ten socializační charakter její začlenění do klasické školy nemá. No…já vím, že jsem plna ideálů, ale přece jen, chodím pracovat do družiny, kde se taky setkávám s dětmi s podobnými diagnózami, ale vždy mi pomáhá mluvit s dětmi o problému naprosto otevřeně (bez příměrů o zvířátkách). A po rozmluvě, kterou zásadně vedu vždy s humorem, ale nanejvýš vážně většinou dojde k určitému spřátelení dětí. Myslím, že pokud je přístup pedagogů (ať už z jakýchkoliv důvodů) takový, jaký jsem výše popsala, nedivím se, že to nefunguje. Pokud děti nejsou zvyklé začleňovat mezi sebe takovéto děti, musí jim v tom někdo pomoct. Vždy se najde nějaká „citlivá duše“ ve třídě a může pomoct s propojením těchto světů. Takže za mě dobrý, ale víc inkluze v pravém slova smyslu, když už. Protože to, že zdroguju dítě s ADHD, to stejné s autisty a dám jím pomocníky, kteří mají být pro pedagoga, ale sedí u „problémového dítěte“ a moc nepodporují začlenění, to mě nebaví. Ale tím, že tady jsem jen na návštěvě, tak spíš jen přemýšlím, jak bych to dělala já, být tam na stálo. A doufám, že lépe nebo aspoň s lepším přístupem, ale vím, že takto se to snadno mluví.
194	48	český jazyk	1	2	2	3	2	2	2	2	V předmětu konverzace v anglickém jazyce se trojice žáků bavila a domlouvala na odpoledním programu. Bylo to při práci ve dvou skupinách, kdy vždy část skupiny sama pracovala a trojice přes velký stůl hlučně šeptala. Napomenutí nebyla k ničemu. Trojice se vždy vracela ke konverzaci různými možnostmi. Výsledek byl, že nejen rušili ostatní, ale ani se nezapojovali do práce. Nabídl jsem jim, že jestli to tak nutně potřebují vyřešit, ať si s tím jdou na chodbu, za pět minut se vrátí a dělají co mají. Trojice na nabídku přistoupila, na chodbě vše vyřešila a po návratu se zapojila do skupinové práce. Zbytek třídy nebyl rušen a já jen několikrát zkontroloval, jestli na chodbě jsou. Pocity: Žáci: překvapení, vděk. Já: radost, že jsem nemusel situaci řešit dalším napomínáním, nebo rozsazováním. Ponaučení: Příště se znovu zamyslím, zda podobné konflikty lze řešit alternativní cestou. Otázky: Nebylo toto počínání v rozporu se školním řádem? Bylo. Je nutné tento řád striktně dodržovat, i když se jedná o banality???
195	48	český jazyk	2	2	2	3	2	2	2	2	Jeden žák ze třídy nosí módně roztrhané rifle. Má díry na kolenou. Před začátkem hodiny se s dalším žákem a žákyní postrkovali, tahali, až rifle nevydržely a natrhly se. Chvíli poté jsem teprve přišel do hodiny. Nic jsem neviděl, takže jsem počkal na příští přestávku a pak si všechny tři zavolal. Od všech jsem v krátkosti vyslechl jejich verzi příběhu. Nijak se nedohadovali, všichni se shodli, že dělali blbosti a kalhoty to odnesly. Řekl jsem jim, že vidím, že všichni chápou, co se stalo a nebudeme to řešit pomocí trestných bodů. Jelikož jde o třídu, kde něco zničí ob den, shodli jsme se, že tím nebudeme otravovat paní učitelku třídní a oni se spolu domluví na nějaké kompenzaci, za což mi později paní učitelka byla vděčná. Uvidíme, jestli se skutečně domluví. Pocity: Žáci: Žáci cítili porozumění, všichni se shodli. Konflikt nebyl emotivní, tak nejspíše i klid. Myslím, že byli rádi, že nedostali trestné body a vše se vyřešilo dospěle pomocí férové domluvy. Já: Já byl rád, že se celkem vyspěle domluvili, nenadávali si a uznali situaci. Stejně tak jsem byl rád, že je situace vyřešená (snad nadobro). Třídní učitelka: Třídní učitelka byla ráda, že nemusela řešit další situaci, kdy byl zničen něčí majetek.
196	48	český jazyk	3	2	2	3	2	2	2	2	Jeli jsme se třídou na exkurzi na slovanské hradiště v Mikulčicích. Všichni žáci byli za tento výlet velice rádi, a někteří byli dokonce tak nadšení, že nedokázali v klidu poslouchat výklady místních pracovníků. Po dvou hodinách, kdy především jedna trojice stihla zválet okrasný trávník, poplivat lavičku, téměř ztratit kolující zlatý gombík, poničit model hradiště a nacpat ruce do odpadkového koše, jsme se dohodli, že bude pro všechny lepší, když se půjdou projít a nebudou rušit zbytek. Žáci tuto možnost přivítali, a tak začalo slastných pět minut klidu. Pět, jelikož se po chvíli přiřítili a křičeli „že tam hoří les“. Zprvu jsem byl skeptický, ale když mi ukázali fotku dohořívajícího ohniště, vzal jsem batoh, vodu a šli jsme ohniště prolít. Kluci mi pak pomohli nosit vodu od řeky a větrem rozfoukané ohniště jsme uhasili a prolili pořádně vodou. Kluci byli rádi, že byli užiteční, po dvou hodinách kdy jsme se je snažili jen ukáznit a potom dali pokoj. Měli dobrý pocit z dobrého skutku. Já byl rád, že nakonec vím, kde jsou a co tropí a zároveň, že mi s ohněm pomáhají.
197	48	historie a křesťanská výchova	4	2	2	3	2	2	2	2	Jeden žák ze třídy nosí módně roztrhané rifle. Má díry na kolenou. Před začátkem hodiny se s dalším žákem a žákyní postrkovali, tahali, až rifle nevydržely a natrhly se. Chvíli poté jsem teprve přišel do hodiny. Nic jsem neviděl, takže jsem počkal na příští přestávku a pak si všechny tři zavolal. Od všech jsem v krátkosti vyslechl jejich verzi příběhu. Nijak se nedohadovali, všichni se shodli, že dělali blbosti a kalhoty to odnesly. Řekl jsem jim, že vidím, že všichni chápou, co se stalo a nebudeme to řešit pomocí trestných bodů. Jelikož jde o třídu, kde něco zničí ob den, shodli jsme se, že tím nebudeme otravovat paní učitelku třídní a oni se spolu domluví na nějaké kompenzaci, za což mi později paní učitelka byla vděčná. Uvidíme, jestli se skutečně domluví. Pocity: Žáci: Žáci cítili porozumění, všichni se shodli. Konflikt nebyl emotivní, tak nejspíše i klid. Myslím, že byli rádi, že nedostali trestné body a vše se vyřešilo dospěle pomocí férové domluvy. Já: Já byl rád, že se celkem vyspěle domluvili, nenadávali si a uznali situaci. Stejně tak jsem byl rád, že je situace vyřešená (snad nadobro). Třídní učitelka: Třídní učitelka byla ráda, že nemusela řešit další situaci, kdy byl zničen něčí majetek.
198	48	historie a křesťanská výchova	5	2	2	3	2	2	2	2	Zhruba dva týdny procvičujeme v sedmé třídě druhy vedlejších vět. Paní učitelka je už z neustálého opakování unavená a tak mě poprosila, zda bych si v rámci praxe vzal pár hodin na starost. Přemýšlel jsem, jak učivo udělat zajímavější a dospěl jsem k závěru, že učivo prostě zajímavé nebude. Změnil jsem tedy alespoň formu výuky. Na začátku hodiny jsem děti rozdělil do skupin. V každé skupině byl jeden žák, o kterém jsem si jist, že učivu rozumí. Ten dostal roli vedoucího a měl za úkol, pomáhat členům skupiny. Rozdal jsem všem pracovní list, kde bylo spoustu úloh na procvičování. Zdůraznil jsem, že nejde o kvantitu, ale o kvalitu. Stihnout list vypracovat nebylo podmínkou. Šlo pouze o procvičování. Poskytl jsem žákům správné odpovědi kvůli práci s chybou. Zároveň k vyplňování mohli používat učebnice a své materiály. Telefony ne. Celá třída se do úkolu pustila. Já mohl procházet třídu, radit a povzbuzovat. Atmosféra byla moc příjemná, protože všichni byli zaměstnaní a nikdo neměl čas rušit. Na konec hodiny jsem připravil test z učiva formou internetové aplikace Kahoot. Skupiny v něm proti sobě soutěží. Nejúspěšnější skupině jsem už na začátku hodiny slíbil jedničku. Vtip byl v tom, že si žáci ve skupině postupně posílali telefon a každý musel odpovědět na jednu otázku, aniž by mu ostatní radili. To znamená, že skupina byla tak úspěšná, jak úspěšný byl její nejslabší článek. Při samostatné práci díky tomu šlo o skutečné vysvětlování, ne jen opisování správných odpovědí. Moc mě potěšilo, že ve skupině, která vyhrála byl nejslabší žák třídy, který má diagnostikované těžší formy poruch učení. Jeho odpovědi byly celkem dobré, je vidět, že látku trochu pochopil a měl jsem radost, když celou hodinu pracoval. Většinou sedí, kouká a dělá, že něco píše.
199	49	občanská výchova	1	1	1	2	2	1	2	1	Praxi vykonávám od 11.10.2018 na základní škole Jasanová, Brno – Jundrov. Chodím na náslechy do sedmé a deváté třídy, do hodin českého jazyka a občanské výchovy. Myslela jsem, že deváťáci budou vypadat starší a dospělejší, ale ve skutečnosti to jsou pořád ještě děti, alespoň třídy, ve kterých mám náslechy. Neměla jsem žádné očekávání. Byla jsem zvědavá, co mě čeká. Škola mě překvapila příjemným prostředím a poměrně mladým kolektivem učitelů. Co mě příjemně překvapilo v hodinách, je, že žáci vůbec nepoužívají mobilní telefony, dokonce ani o přestávkách jsem si nevšimla, že by je používali. Žáci se zapojují do hodiny aktivně, učitelé nevedou jen frontální výuku, ale hodiny občanské výchovy jsou zábavné a přínosné, zapojují se všichni. Zajímavé je trávit čas také v kabinetech českého jazyka a občanské výchovy. Je nás tam pět, včetně mě. Jak už jsem řekla, žáci se do vyučovacích hodin aktivně zapojují, jsou v obraze a informovaní. Jednou měsíčně do školy přijede „Ovoce do škol“ a žáci dostanou pytlík s ovocem a se zeleninou. O velké přestávce mají děti možnost zakoupit si svačinky ve školní jídelně, což určitě ocení vytížení rodiče, kteří ne vždy stihnou svým dětem připravit svačinu. Ve škole není žádný bufet ani automat na pití či čaj. Je vidět, že žáci jsou zvyklí pracovat v hodině pilně. Nevím, jestli tak činí jen proto, že ve třídě jsem na náslechu a tak se snaží, nebo jestli jsou takoví vždy. V občanské výchově deváťáci probírali Evropskou unii. Chodili po jednom k tabuli a na interaktivní tabuli zatrhávali státy, které jsou součástí EU. Bylo vidět, že je to baví víc, než kdyby měli celou hodinu jen sedět v lavici, a zároveň se to tímto dobře učili. Až budu učit, ráda bych co nejvíc zapojovala v hodině žáky, abych nemluvila převážně celou hodinu jen já, ale aby se zábavnou formou a aktivním zapojením učili novou látku, která by je bavila. Myslím si totiž, že žáci učitele nevnímají zdaleka tak moc, jak se vnímá učitel sám. Těším se na další zážitky ve škole a na vlastní výuku.
200	49	občanská výchova	2	1	1	2	2	1	2	1	Jsem příjemně překvapená. Ve škole panuje příjemná atmosféra a to jak mezi dětmi, tak i v kabinetu. Jsem nadšená z příjemného mladého kolektivu učitelů. S některými jsem se spřátelila a tak mi pobyt ve škole a čas tam strávený lépe utíká. Již nějakou dobu mám možnost vyučovat hodiny občanské výchovy. Učím sedmou a devátou třídu. Mezi těmito třídami je poměrně rozdíl. Deváťáci jsou už rozumní lidé, kteří více méně vědí, co chtějí. Přijde mi, že je s nimi lepší komunikace. Zatímco děti v sedmé třídě jsou více rozdováděné. Musím ale říci, že mě učení zatím baví. Jsem ráda za možnost této praxe, jelikož mi tato praxe hodně dává. Získávám zkušenosti, jaké bych pouze studiem na vysoké škole nezískala. Praxe je opravdu úplně jiná než samotné studium VŠ. Napadlo mě, že bych s dětmi co nejdříve ve vyučovací hodině vytvořila komunikační kruh, abychom se více seznámili a popovídali si. Bude pro mě tak snazší zapamatovat si jejich jména a myslím si, že by nás to mohlo i více sblížit a tím pádem by se jistě ve třídě lépe učilo a panovala by příjemnější atmosféra. V hodinách českého jazyka zatím vykonávám pouze hospitace. Paní učitelka je příjemná, občas trochu ráznější. Před první hodinou občanské výchovy, kterou jsem měla vést, u mě panovaly přirozené obavy a respekt. Nevěděla jsem, co můžu čekat a ke svému překvapení jsem byla poměrně nervózní. Tyto pocity s každou další odučenou hodinou byly lepší a lepší a nervozita postupně odeznívá. Ovšem přišla jsem na to, že je potřeba být opravdu precizně připravená na vyučovací hodinu, mít připravených několik aktivit, které budou děti bavit a zároveň se něco naučí. Snažím se kombinovat výklad, samostatnou práci i práci ve skupině. V sedmé třídě hrajeme i nějaké tematické hry, jelikož hodina občanské výchovy vychází v této třídě na poslední pátou vyučovací hodinu. Děti se těší domů a na oběd a tak jsou již rozjívené. V hodinách si se žáky ráda povídám témata, která nám zapadají do studijního plánu. Snažím se, aby je hodiny semnou bavily a něco si z nich odnášely.
201	49	občanská výchova	3	1	1	2	2	1	2	1	Minulý týden na praxi v sedmé třídě, kde jsem měla vlastní výuku, jsem se setkala se situací, se kterou jsem si neuměla zrovna nejlépe poradit. Děti měly samostatnou práci a ve skupinkách vytvářely „projekt“ o náboženství. Každý měl jiné zadání. (judaismus, křesťanství, islám…) Nechala jsem je prvních 15 minut pracovat (dokončovat projekt z minulé hodiny) a poté jsem chtěla, aby každý svůj projekt odprezentoval před tabulí. Někteří ještě neměli projekt hotový, kromě tří slečen, které svůj úkol měly velice hezky zpracovaný a hotový. Poprosila jsem je tedy, jestli by nemohly jít první před tabuli svoji práci odprezentovat. Jedna žákyně ze skupiny mi odsekla: „Ne!“. Tak jsem se zeptala, proč ne. A ona mi odpověděla: “Protože, prostě ne!“ Tak jsem jí vysvětlila, že to mají hotové, že se jim to navíc moc povedlo a že půjdou prosím první. A ona zase: “Ne!“ A v tuto chvíli jsem nevěděla, jak reagovat, jelikož nechci žáky do ničeho nutit, ale na druhou stranu, když je slušně o něco poprosím a chovám se k nim mile, tak očekávám, že se mi to alespoň trochu vrátí. Kdybych jim poroučela, povyšovala se nad nimi a rozkazovala, tak pochopím, že budou dělat naschvály a vzdorovat. Každopádně tuto situaci vyřešila skupinka kluků, kteří vstali a řekli, že oni půjdou klidně první. V této chvíli jsem tedy přestala řešit skupinu holek a „drzou“ žákyni a byla jsem ráda, že kluci šli dobrovolně první. Každopádně vím, že jsem situaci nevyřešila dobře. Nevím, zdali bych měla příště na svém rozhodnutí trvat i za cenu toho, že budu postupovat tak, jak mi to samotné není příjemné?! To znamená, že řeknu, že klidně tu budeme tak dlouho, dokud nepůjdou holky před tabuli odprezentovat? Zkrátka a dobře ani teď mě nenapadá žádné dobré řešení. Už jsem se setkala s tím, že jsem žáka poprosila, aby šel před tabuli první a žák mi odpověděl:“ Né, prosím prosím, já nechci jít první, já nechci …“ V tomto případě jsem mu řekla, že dobrá tedy, že teď tedy nemusí jít první, že půjde někdo jiný a on půjde příště. Ale v případě žákyně, která mi třikrát po sobě na slušný dotaz odpověděla „NE, NE NE!“ jsem nevěděla, jak zareagovat. Jinak hodiny v deváté třídě probíhají lépe a lépe se mi se třídou pracuje, než se sedmou třídou. V sedmé třídě jsou děti více rozdovádění (což by mi ani tak nevadilo, jelikož mám pochopení, je to jejich poslední hodina, navíc občanská výchova). Ale co mi vadí, je, když odsekávají a dělají naschvály. Snažím se mít pochopení, uvidím, jak to půjde dál.
202	49	český jazyk	4	1	1	2	2	1	2	1	Praxi vykonávám na základní škole Jasanová v Brně v Jundrově. Na praxi jsem celkově spokojená, je zde dobrý, mladý kolektiv učitelů, jsou ochotní kdykoliv pomoct a poradit. Učím sedmé a deváté třídy. Z počátku jsem měla obavy, zda tyto „pubertální“ děti zvládnu. Nakonec jsem příjemně překvapená. Děti jsou slušné a chovají se přiměřeně svému věku. V hodinách českého jazyka jsou tiché, pracují víceméně pilně a snaží se látce porozumět. V hodinách občanské výchovy panuje více uvolněná atmosféra, diskutujeme, bavíme se, hrajeme hry a máme tak i větší šanci se poznávat, než v hodinách českého jazyka. Za což jsem ráda.Překvapuje mě ta únava, po mých dvou odučených hodinách párkrát týdně. Představuji si, že ostatní učitelé musí odučit např. šest hodin v kuse a já jsem unavená po dvou. Zřejmě si člověk na tempo musí zvyknout a potom už to zvládá lépe. Každopádně učení mě baví, zatím nepřišlo žádné výrazné zklamání, demotivace ani nic podobného. Naopak mám zájem na tom, aby děti škola bavila, aby měly motivaci se vzdělávat, chodit do školy a především aby zjistily, co je baví, v čem vynikají a mohly se v tom rozvíjet a pokračovat ve studiu na středních školách. To je totiž dle mého velice důležité a vede to ke spokojenému a naplněnému životu. A čím dříve to děti zjistí, tím lépe. Na základní škole mě nenechávají dělat dozor ani na chodbě, ani v jídelně. Zřejmě je to i tím, že já sama se k tomu nehlásím. Nedovedu si představit, že bych „okřikovala“ a hlídala na chodbě rozdováděné děti, které ani neznám jménem. Je lepší, když toto dělá učitel, kterého děti znají a mají k němu respekt. Na základní škole Jasanová panuje příjemná, přátelská atmosféra. Jsem ráda, že praxi vykonávám právě tady a na provázející učitele nacházím jen slova chvály.
203	49	český jazyk	5	1	1	2	2	1	2	1	Jsem příjemně překvapená. Ve škole panuje příjemná atmosféra a to jak mezi dětmi, tak i v kabinetu. Jsem nadšená z příjemného mladého kolektivu učitelů. S některými jsem se spřátelila a tak mi pobyt ve škole a čas tam strávený lépe utíká. Již nějakou dobu mám možnost vyučovat hodiny občanské výchovy a českého jazyka. Učím sedmou a devátou třídu. Mezi těmito třídami je poměrně rozdíl. Deváťáci jsou už rozumní lidé, kteří více méně vědí, co chtějí. Přijde mi, že je s nimi lepší komunikace. Zatímco děti v sedmé třídě jsou více rozdováděné. Musím ale říci, že mě učení zatím baví. Jsem ráda za možnost docházet na tuto praxi, jelikož mi tato praxe hodně dává. Získávám zkušenosti, jaké bych pouze studiem na vysoké škole nezískala. Praxe je opravdu úplně jiná než samotné studium VŠ. Napadlo mě, že bych s dětmi ráda ve vyučovací hodině vytvořila komunitní kruh, abychom se více seznámili a popovídali si. Bude pro mě tak snazší zapamatovat si jejich jména a myslím si, že by nás to mohlo i více sblížit a tím pádem by se jistě ve třídě lépe učilo a panovala by příjemnější atmosféra. V hodinách českého jazyka vykonávám také hospitace. Paní učitelka je příjemná, občas trochu ráznější. Před první hodinou občanské výchovy, kterou jsem měla vést, u mě panovaly přirozené obavy a respekt. Nevěděla jsem, co můžu čekat a ke svému překvapení jsem byla poměrně nervózní. Tyto pocity s každou další odučenou hodinou byly lepší a lepší a nervozita postupně odeznívá. Ovšem přišla jsem na to, že je potřeba být opravdu precizně připravená na vyučovací hodinu, mít připravených několik aktivit, které budou děti bavit a zároveň se něco naučí. Snažím se kombinovat výklad, samostatnou práci i práci ve skupině. V sedmé třídě hrajeme i nějaké tematické hry, jelikož hodina občanské výchovy vychází v této třídě na poslední pátou vyučovací hodinu. Děti se těší domů a na oběd a tak jsou již rozjívené. V hodinách si se žáky ráda povídám a diskutujeme na témata, která nám zapadají do studijního plánu. Snažím se, aby je hodiny semnou bavily a něco si z nich odnášely.
204	50	hudební výchova	1	1	1	1	2	2	1	1	Konečně zvoní na hodinu, škoda že nemám jasno, kam jít a začínám se trochu nudit. Na poslední chvíli vlezu do třídy za malýma třeťáčkama. Mají zrovna hudebku a tak si jdu potichu sednout do zadní lavice, kde sedí i moje spolužačka Verča. Děcka jsou vzorný a zpočátku s nadšením plní všechny zadané úkoly. Hodina začíná rozezpíváním. Za doprovodu vtipné písničky následuje malá rozcvička těla. Poté si velmi okrajově a trochu zmateně říkají obsazení orchestru. Učitelka se ptá, jaké nástrojové skupiny existují a jaké konkrétní nástroje se v nich objevují. Po zbytek hodiny pak děti mají sledovat hudební pohádku, kterou kantorka pustila na youtubu. Postavy v této pohádce však nemluví, ale vždy je zastupuje nějaký hudební nástroj. Děti mají poznat, o jaký nástroj se jedná. Vlastně to ale nikdo moc neví, ono je to opravdu dost těžký, a tak si učitelka odpovídá sama. Říkám si co zásada přiměřenosti? Vždyť jsou ty děcka fakt ještě moc malý a dokonce i já s Verčou občas váháme, jaký nástroj zrovna hraje (což je samozřejmě taky možná i trochu naše nevědomost). Každopádně je to obtížný. Zároveň to však rozhodně souvisí s probíranou látkou, tak nevím. Možná to video kantorka pustila jen pro zajímavost a děti to nakonec hned umět nemusejí. Ale není to pak zbytečný zatěžování těch malých mozečků? Když ona ta učitelka je v ostatních hodinách bezvadná. Možná je to i tím, že více učí ve vyšších ročnících a tak má na žáky trochu vyšší nároky. Já osobně bych ale tento úkol tak malým hlavičkám rozhodně nezadávala.
205	50	hudební výchova	2	1	1	1	2	2	1	1	Ve škole mi sice uběhly již tři týdny praxe, ale já si ničeho zajímavého či pro mě zásadního nevšimla. Vše probíhá klidně a uspokojivě. Moje provázející učitelka, která v této instituci pracuje již pětatřicet let, je na svůj věk dosti čiperná. Je to vlastně taková zábavná „hérečka“ (říká to o sobě i ona sama). To se mi líbí. I po těch všech letech strávených ve škole stále zařizuje mimoškolní aktivity (koncerty, divadla) a jde vidět, že jí na dětech opravdu záleží. Taky je hodná a dělá úkoly navíc. Nedávno jsme spolu psaly dlouhý email rodičům nemocné holčičky, kde jsme popisovaly, co všechno ve škole propásla. Říkala jsem si, že je to od ní pěkný a že je to jen odrazem její dobré vůle. Ale dělá to pro všechny studenty, kteří chybí? Budu to taky dělat až budu učit? Jenže každý den přece někdo chybí. Kdyby učitelka psala e-maily všem těmto žákům, nedělala by pak nic jinýho. Myslím si, že ta holčička chyběla už delší dobu, tak možná proto. Já si ze svých školních let pamatuju, že jsem si vždy všechny úkoly musela zjistit sama od svých spolužáků. Škola nás tak vedla k větší samostatnosti. Zažila jsem i dvě mimoškolní vyučování. Jednou jsme byli s deváťáky ve městě, kde dělali projekt „Brno v minulosti a dnes“. Dále jsem také byla v lese, kde děcka soutěžily v běhu. Obě akce proběhly bez mimořádných událostí a problémů.
206	50	hudební výchova	3	1	1	1	2	2	1	1	Poprvé jsem učila hudebku u třeťáků, škoda jen, že nemám vůbec žádnej vztah k dětem. Hodina mě nudila a těšila jsem se, až skončí. Učitelka mě pochválila za nachystané aktivity, ale já jen doufala, že už něco takového nebudu muset nikdy vymýšlet. Na druhou stranu, kdybych náhodou učila na základce (druhý stupeň), asi bych někdy musela zaskočit i k těm malým dětem, tak to byla přinejmenším dobrá zkušenost. Pan asistent sám potřebuje asistenta. Mám ho ráda, ale bohužel je to tak.
207	50	občanská výchova a výchova ke zdraví	4	1	1	1	2	2	1	1	Někdy mi připadá, že můj výklad látky není příliš srozumitelný. Je to příliš chaotické. Stále přemýšlím nad tím, jak si mám systematicky naplánovat výuku. Chci, aby všechny moje hodiny byly ve formě příběhu, aby byly zajímavé, poutavé a vždy dávaly smysl. Občas se ztrácím v tom obrovském množství stále se rozvětvujících informací. Odbíhám jinam a zapomínám kde jsem skončila. Snad se to v budoucnu změní k lepšímu. Zamýšlím se také nad tím, jestli bych dokázala žákům odpovědět na otázku proč se to vlastně musí učit. Třeba taková stupnice D dur. Žák se zeptá a k čemu mi to bude v životě? Někdy mám chuť odpovědět: možná že k ničemu, ale to by asi nebylo úplně na místě. Nemyslím si totiž, že odpověď: jsou to vzdělávací cíle stanovené v kurikulárních dokumentech Franto, dítě nějak ocení… Na otázku, proč a k čemu mi to je by asi každý učitel odpověděl jinak. Mně připadá důležité, abych na všechny ty, proč v budoucnu našla odpověď já sama.
208	50	občanská výchova a výchova ke zdraví	5	1	1	1	2	2	1	1	Při odchodu ze školy (z mé praxe), jsem potkala několik mých studentů, kteří mě na ulici pozdravili, paní učitelko. Najednou jsem si připadalo, jako kdybych pořád ještě byla v práci. Napadlo mě, že na učitele se neustále všichni dívají jako na vzor – žáci, rodiče, jiní kolegové, případně veřejnost. Je to opravdu velký závazek, když potom žáci mohou opakovat nejen vaše pozitiva, ale i některá negativa. Stejně tak když neustále zastupujete učitelskou profesi a to nejen ve škole, ale i mimo školu ve svém volném čase (může mě kdokoli kdekoli vidět) - vždy jsem vlastně učitelka, což je hrozná nesvoboda. Zamýšlela jsem se tedy nad tím, jestli s koncem pracovní doby doopravdy končí i vaše práce, nebo jsem učitelkou neustále? Přijde mi to tak, že veřejnost si nárokuje celou osobnost učitele, všechen jeho čas, i to že nikdy nemůže udělat žádnou chybu, vždy musí být reprezentativní (chovat se musí stále jako „učitel“). Přijde mi to nespravedlivé, protože veřejnost vůbec nemyslí na dobro samotného učitele, očekává spíše, že učitel se má obětovat pro dobro celku, národa, společnosti, žáků atd. Budu se s tím muset nějak vyrovnat. Mám myslet na dobro a zájem svých studentů i mimo školu? Můžu být jako učitelka vůbec svobodná? Myslím si, že když budu pravidelně učit, budu muset dávat pozor na své oblékání, chování a mluvení nejen ve škole, ale i mimo školu, protože budu muset být ve svých projevech konzistentní. Na druhou stranu si však myslím, že učitel má právo být nejen svobodným, ale i autentickým, přirozeným a dokonce má právo dělat chyby a samozřejmě za ně nést důsledky. Myslím si, že i učitel je jen člověk a v tomto směru budu pracovat i se svými studenty.
209	51	občanská výchova	1	1	1	2	1	2	1	1	Po dvou letech praxe jako asistent pedagoga s nespočtem odsuplovaných hodin už docela tuším, do čeho se právě pouštím. Třídu, ve které vedu hodiny Dějepisu znám od září (některé experty již z loňského roku), trávím v ní minimálně pět hodin denně. Žáky a jejich problémy již důkladně znám (včetně zpráv z PPP), tudíž můžu ke každému přistupovat individuálněji, než kdybych do té třídy přišel poprvé. Novinkou však byla 6.A. Od těch mých „dyslekťáků“ jsem už zvyklý na ledasco. Že osm krát čtyři jsou dvě, nebo že známým fyzikem byl Nuzák Jůtn. Odcházel jsem z hodiny Dějepisu z 6.D s pocitem, že moje práce nemá smysl. Nejen, že jsou slabí. Oni se navíc poslední týden chovají jako utržení ze řetězu. Jen absolutního blba napadne si v šesté třídě zapálit před školou, když chodí do práce vyučující. Na začátku hodiny řešíme jejich chování. Patnáct minut z hodiny v čudu. Zuřím. Příští hodinu si napíší odpornou písemku, jenže o tom ještě neví. Já jim dám šikanovat nově začínající kolegy.O dvě hodiny je všechno jinak 6.A byla naprosto famózní. Ač jich je 32, hodina byla balzámem na duši. Nejen, že jsme se při výkladu toho, jak člověk vzpřímený utíkal s hořícím klackem do jeskyně a několikrát mu během cesty zhasl, docela nasmáli. Nebál jsem se zajít tak daleko, že jsem jim slíbil do příští hodiny opravit písemky. Pokud bych tak neučinil, můžou mi, podle předem domluvených pravidel, vymyslet písemku pro změnu oni. Vážně uvažuji, že i kdybych testy opravené měl, zahraji to a písemky naoko zapomenu. Tohle je učení hrou. Žáci hltali každé mé slovo. Učit má smysl! Neustále řeším výchovné problémy v „mé třídě“. Už nevím jak dál. Zkoušel jsem to po dobrém. Rozborem chování, vlídným domlouváním a hledáním řešení. Nic. Zkoušel jsem křičet (i naše paní ředitelka radši utekla). Nic. Zkoušel jsem znovu klidný přístup. Opět nic. Teď jsme s třídní učitelkou najeli na systém odporných testů. Nepíší jej žáci, kteří se chovají jako lidi a ne jako stádo dobytka, které poprvé člověk vypustí na pastvu.
210	51	občanská výchova	2	1	1	2	1	2	1	1	Upřímně se přiznávám, že s psaním sebereflexe zažívám nemalé komplikace. Ve školství pracuji třetím rokem jako asistent a na věci, nad kterými bych měl přemýšlet často nemám, díky pracovním povinnostem, vůbec čas. Nehledě na fakt, že mi přijdou bohužel již jako běžná součást všedního dne. Konfliktů ve své současné třídě řeším tolik, že nedokáži vybrat jediný příklad, nad kterým bych se měl hlouběji zamýšlet. Ať už je to kouření před budovou školy, nebo neustálá nekázeň a její každodenní řešení, často i se školní psycholožkou, je těžké vypíchnout konkrétní důvody. Jelikož trávím ve své kmenové třídě, až na drobné výjimky, v průměru šest hodin denně, stává se takováto reflexe o to složitější, než kdybych odučil hodinu až dvě denně. Co však stojí za zmínku je způsob, jakým jsme začali vést s kolegou výuku občanské výchovy v 6.A. Rozhodli jsme se zkusit tandemovou výuku, při které se doplňujeme a vzájemně prohlubujeme myšlenky toho druhého. Nejlepším okamžikem byla asi sehraná scénka, která měla uvést téma hodiny – Konfliktní situace. S kolegou jsme se dohodli, že po blíže nespecifikovaném časovém úseku do třídy vtrhnu a začnu po něm křičet, že pil z mého hrnku. Konflikt měl gradovat až do té fáze, kdy se mnou kolega mrští o zeď. Do scénky jsme dali vše a žáci napřed netušili, která bije. Po chvíli však naši hru prokoukli a začali se smát (zejména i pro to, že jsme se častovali vtipnými „nadávkami“). Z takto vedených hodin mám úžasný pocit. Odcházím nabit energií a s pocitem, že má učení smysl a že jsem se pro něj narodil. V kontrastu s tímto je však hned následující hodina v 6.D (kde probíhá skupinová integrace), kde marně přemýšlím nad smyslem mého pedagogického poslání. Když vidím, jak se někteří žáci neumí pořádně ani podepsat, snažím se v sobě marně udržovat žár, který ze mě může dělat lepšího učitele. Takového, kterého si, troufám tvrdit, oblíbila již zmiňovaná 6.A. A tak se snažím přijít na způsob, jak se přimět, aby mnou vedené hodiny v 6.D nebyly jen o frontální výuce. Vždy však ztroskotám na faktu, že jakákoliv jiná forma výuky je v této třídě prakticky nemožná.
211	51	občanská výchova	3	1	1	2	1	2	1	1	Zkoušel jsem v hodině Dějepisu novou metodu opakování. Díky přístupu k interaktivní učebnici pro žáky šestých ročníků, na které jsem spolupracoval, jsem mohl zopakovat v jednom cvičení základní způsoby obživy v době kamenné, bronzové a železné. Na cvičení jsem posléze navázal i ostatními důležitými aspekty daných dějinných etap. Hodina zakončila moji učitelskou praxi v této třídě v tomto semestru, využil jsem jí tedy k hloubkovému opakování (jelikož jsem ve třídě učil soustavně, doufal jsem i ve zpětnou vazbu toho, jak jsem na žáky pedagogicky činil). Na úvod hodiny jsem opět zařadil mini-test pro celou třídu. Myslím si, že tato forma opakování má své nepopiratelné výhody. Žáci se do hodiny alespoň učí soustavně, nehledě na fakt, že se jim potom lépe zvládají testy či zkoušení z větších učebních celků. Zpočátku měli žáci (jedná se o dyslektickou třídu) průměrné známky, poslední dva testy však průměr klesl každému minimálně o jeden stupeň. Nevím, čím to je. Otázky koncipuji přímo ze zápisů, mnohdy dokonce doslovně. I přes to žáci nejsou schopni na tyto otázky odpovědět. Metodu mini-testů tedy ještě musím dopilovat. Možná změnit celkovou formu zápisů. Samotné opakování žáky bavilo. Trochu mě mrzelo, že jsme se nedostali na interaktivní tabuli, která by možná ještě trochu víc podtrhla a povzbudila zájem žáků o opakování. Takto jsem musel příslušná políčka posouvat já, což si myslím že pro žáky nemohlo být tak atraktivní. Příště musím lépe technologicky zajistit tuto formu opakování. Co však úspěch mělo byl 3D model Stonehenge. Žáci se zajímali, téma je bavilo. Dokonce padaly i doplňující dotazy. Celkově hodnotím tuto hodinu, byť byla ryze opakovací, jako relativně povedenou. Samozřejmě jsou v mém výkladu stále ještě mezery, s třídou ve které by nebyla skupinová integrace bych s takto plytkým výkladem nepochodil.
212	51	občanská výchova a výchova ke zdraví	4	1	1	2	1	2	1	1	Dostal jsem za úkol suplovat hodiny dějepisu v devátém ročníku. Neočekával jsem, s blížícím se přijímacím řízením na SŠ, nějaký závratný zájem, rozhodl jsem se tedy zahájit probíranou látku (nástup komunismu ve světě), diskusí na téma: Proč se o těchto věcech musíme učit?! Prvním cílem bylo zjištění prekonceptů žáků, druhým cílem bylo oživení hodiny. Jelikož již žáky znám, doufal jsem, že v první navštívené třídě (studijně silnější), bude vidět alespoň u některých z nich, zájem o problematiku. Namísto toho jsem celou hodinu zápasil s absolutním nezájmem, což dost zásadním způsobem ovlivnilo chod hodiny. S žáky nebylo možné danou látku probrat – již při první aktivitě jsem se setkal s otrávenými obličeji žáků (čest dvěma výjimkám). Naproti tomu vedení zcela identické hodiny v dyslektické třídě bylo diametrálně odlišné. I když jsou žáci „slabší“ o látku jevili již od počátku enormní zájem a celá hodina pak proběhla přibližně tak, jak jsem si ji na začátku představoval. Při hodnocení dané hodiny s ředitelkou školy (vyučuje v těchto třídách dějepis) jsme probírali i naprostou odlišnost hodin. Bral jsem svůj neúspěch probudit v žácích zájem o danou látku jako svoje selhání, byl jsem však upozorněn, že ani sama ředitelka nedokáže u žáků vzbudit minimální zájem. Celá třída je naprosto laxní i v jiných předmětech. Nepomohl ani efekt cizího vyučujícího. I přes to všechno se ptám, zda jsem nemohl udělat víc. V týdnu mě čeká další hodina v této třídě, rozhodl jsem se tedy vymyslet nějakou aktivitu, která by zájem probudit konečně mohla.
213	51	občanská výchova a výchova ke zdraví	5	1	1	2	1	2	1	1	Čekaly mě první ostřejší třídní schůzky. Ve třídě nám začíná žák vystrkovat růžky a jelikož je značně movitý, kupuje si od ostatních žáků alibi. Ty, kteří jsou mu nepohodlní utiskuje na hraně šikanózního chování a ostatním diktuje, s kým se mohou a nemohou bavit. Snaží se zavděčit i žákům z vyšších ročníků (sám je v 6. třídě). Zejména se začíná „tahat“ s povedenou partičkou z 8. třídy, která došla na školní ples (pojem došla je přehnaný) pod vlivem alkoholu. V kooperaci s třídní učitelkou, psycholožkou a vedením školy se snažíme jeho problémové chování podchytit, od matky jsme však měli informace, že tatínek jej vede k chování typu: „Když nebudeš první a diktovat tempo, bude někdo diktovat to tempo tobě.“ O to nervóznější jsem byl ze setkání s tatínkem. Samotné třídní schůzky proběhly v pořádku. I když jsem byl k chování a přístupu žáků značně kritický, teď vím, že jsem toho chtěl říct mnohem víc. Rodiče to však vzali bez problémů na vědomí, což mě překvapilo a druhý den byl vidět pokrok v domácí přípravě (jedna vlaštovka ale jaro ještě nedělá…). Diskuse s tatínkem problémového žáka mě ale trochu vyvedla z míry. I když jsem se připravoval, tatínek překvapil přístupem. Na všem chce spolupracovat, odmítá synovo tahání se s pochybnými partičkami a dal mi na sebe mobil (ve školním systému jej neuvedl), abych mu v případě velkých problémů zavolal. Po skončení schůzek jsme s kolegyní řešili jeho chování. Stále, a teď nevím, jestli už to spíš nehraničí s paranoiou, však jeho přístup vidím skepticky. Nevím, jak moc nám podal jen to, co si myslel, že slyšet chceme (je to inteligentní člověk, pracuje v soudnictví). Škoda jen, že došel až na poslední třídní schůzky. Sám ale stále nevím, jak jeho nabídku spolupráce chápat (nebál se i nabízet svolení s udělením výchovné facky – což jsem kategoricky odmítl). Až čas ukáže, jak moc to myslel vážně. Větší problém mi dělá můj svěřený klient. Vybudoval si ke mně, na mé poměry, nezdravou citovou vazbu, a když nejsem ve škole, cítí se abnormálně zranitelně a nechápe chování svých spolužáků (diagnostikován Aspergerův syndrom). Ještě že už je konec školního roku. Budu muset najít způsob, jak nenápadně jeho citovou fixaci postupně utlumovat. Školní psycholožka mi v této situaci moc ale nepomáhá, neví jak v tomto případě postupovat. Snad se to přes prázdniny trochu srovná a v září začneme jinak.
214	52	anglický jazyk	4	-1	-1	-1	-1	-1	-1	-1	Do této chvíle jsem převážně jen pozorovala, jak Ifka učí a odučila jsem jednu hodinu. Proto bude má první reflexe směřovat hlavně k učení Ifky. Hned první den praxe mě velice potěšil, jelikož mi Ifka připravila seznam studentů, které učila ten den – jméno, úroveň v jazyce, jejich věk, na co jsou hodiny obecně zaměřené, na co se právě zaměřují, jaký mají mezi sebou vztah. Bylo vidět, jak jsou někteří studenti nervózní z mé přítomnosti, jelikož někteří nebyli o tom informováni, a z dobrého důvodu, jak říkala Ifka. Tito studenti by totiž raději svou hodinu zrušili než se stresovat. Ale reálné situace přeci neposkytují ideální podmínky k domluvě v angličtině, ne vždy. Proto Ifka chtěla vytvořit takové prostředí, které není úplně komfortní pro studenty, aby si zvykli na přítomnost cizího člověka, která je téměř nevyhnutelná v realitě. Záměr všech hodin je totiž rozmluvit studenty, potlačit strach z mluvení a z dělání chyb, které dělají všichni. Byl to celkem chytrý tah od Ifky. Ifka seděla se studentem u stolu a já si zasedla do křesla za nimi. Pamatuji si na své minulé učitelské praxe, jak jsem vyučovala děti, vedoucí učitel a jednou i hospitující učitel seděli v zadní části třídy, sledovali mě a dělali si zápisky. Takové situace nebyly úplně příjemné. Proto jsem se snažila omezit mou přímou oční observaci, abych nevytvářela příliš vypjatou atmosféru. Ale když už jsem pozorovala, tak jsem se dívala na Ifku a její reakce a chování během hodiny. Všeobecně Ifka působí velice mile a pohodově ve všech hodinách. Pokud to jde a student nemá nic proti, je velice přátelská ke studentům. Nesnaží se za všech okolností stihnout všechny naplánované aktivity a podřizuje se spíše průběhu hodiny. Naopak je super, že má Ifka v rukávu další aktivity v případě, že stihnou projít všechny aktivity a zbude dostatečný čas na další. Líbí se mi, jak se snaží studenty povzbuzovat za úspěchy. „Well done“ nebo „Nice job“. Je vidět, že Ifka nabrala plno zkušeností během let učení v jazykovce a stala se tedy zkušeným lektorem angličtiny, který zná své studenty a jejich potřeby. Velký zážitek pro mne byla observace hodin ve firmě, kde Ifka už více jak rok učí. Den před touto observací jsem přemýšlela nad tím, jací budou studenti. Budou formální? Co chtějí v hodinách procvičovat? Jak se s nimi Ifka baví? Do té doby jsem učila pouze studenty stejného věku nebo spíše mladší. Takže jsem si nedokázala představit průběh takové hodiny. Ovšem vše dopadlo nanejvíc skvěle. Ifka využila mé přítomnosti a zahrnula mě do aktivit. Jelikož tyto studenty budu učit, ale nic o nich nevím, v první aktivitě jsme se poznávali. Jednak jsem rozpoznala hlavní mezery studentů v jazyce, a jednak Ifka zaplácla prvních 20 minut hodiny něčím efektivním, zábavným a pro ni relaxačním. Domluvily jsme se na tom, že budu učit jen studenty, které odpozoruji. Zatím jsem učila jen jednou, jednoho studenta a Ifka mi poradila, co bych s ním mohla probrat. Zeptala jsem se jí sama, protože zrovna tohoto studenta učí již dva roky a nevěděla jsem, co už stihli probrat.
215	52	anglický jazyk	5	-1	-1	-1	-1	-1	-1	-1	Mám za sebou další odučené hodiny, tentokrát jsem si zkusila učit ve firmě. Byl to zážitek a nemusela jsem se vůbec bát před hodinami. Celkově jsem se dozvěděla, jak vlastně učím, v čem vynikám a co ještě musím vylepšit, a to hlavně díky Ifce a jejímu detailnímu feedbacku, který mi poskytla hned po hodinách. Přípravu na hodiny jsem vyřešila aktivitami, které jsem použila s více studenty, tudíž jsem aktivity recyklovala. Zjednodušilo mi to celkovou přípravu na hodiny a taky jsem nestrávila tolik času na té přípravě. Naučila jsem se recyklovat co nejvíce právě od Ifky, protože mně připadá, že se většinou snažím vymýšlet úžasné nové aktivity a z toho jsem tak akorát nervózní a zabere mi taková příprava třeba i půl dne. Nakonec jsou ty aktivity až moc propracované a trochu i chaotické (připadá mi potom). Co se týče kladů mého učení, Ifka mi potvrdila, že se opravdu usmívám během hodin (i když uvnitř někdy umírám únavou nebo nemám nejlepší den), což navodilo uvolněnou atmosféru a tím pádem ideální podmínky pro učení se angličtiny. Takovou atmosféru jsem podpořila otázkami o soukromí studentů. Jedna aktivita byla založená na true/false statements a díky ní jsem se dozvěděla více studentech. A naopak, studenti se dozvěděli více o mně, jelikož jsem se aktivity účastnila také. S čím jsem trochu měla problém byl oční kontakt. Někdy jsem nevěděla, jestli studenti znervózněli kvůli mému přímému očnímu kontaktu. Přímý oční kontakt taky prohluboval mou dopolední únavu a musím se přiznat, že v některých situacích jsem jen hleděla na studenta a ani moc nevím, co vyprávěl (koukala jsem do blba, doufám, že se mne student na něco neptal). Byly tam další drobnosti, které jsem si předtím vůbec neuvědomovala. Během toho, co se student díval na TedTalk video jsem si rovnala papírky z předešlé aktivity. Ifka mi poté sdělila, že i tišší šustění papírky narušilo pozornost studenta. Pak jsem si uvědomila, že student nebyl schopen odpovědět na jednu nebo dvě mé otázky, což mohlo způsobit to šustění. Je to jen drobnost, kterou mohu příště zamezit. Díky tomu feedbacku jsem změnila přípravu hodiny. Mám stále ten pocit, že musím stihnout všechny nebo většinu naplánovaných aktivit. A už vím, proč mi přijdou mé všechny hodiny chaotické – protože jsem ukončila zajímavou diskuzi kvůli tomu, že jsem chtěla stihnout další aktivitu. Udělala jsem to asi dvakrát během všech hodin v tom dni. Student nechápal rozdíl mezi třemi slovesy – to lie (not tell the truth) / to lie (on bed) / to lay (something somwhere). Vysvětlila jsem rozdíly mezi nimi jen tak, že jsem je přeložila a uvedla je v ing formě. I když jsem věděla, že nejlépe by šly rozdíly vysvětlit na minulých tvarech sloves, chtěla jsem pokračovat dále v aktivitě: „Well, I could explain the differences on past forms of the verbs but we will not discuss them now.“ A to nebylo dobré. Takže se mi moc líbí, že Ifka se soustřeďuje na momentální potřeby studenta v rámci aktivity. Pokud student tápe v nějaké gramatice nebo opakovaně špatně vyslovuje některé slovo, je lepší se pozastavit nad konkrétním problémem než ho přehlédnout. Student by si mohl myslet, že žádnou chybu nedělá, nebo že učitel se zaměřuje na sebe, a ne na něj. Ráda bych příště aplikovala tento přístup. Podobná situace se stala s jiným studentem, který je spíše začátečník. Narazil na několik nových slov během naší hodiny a ptal se na význam dalších slov. Přišlo mi neefektivní mu vysvětlovat další nová slova, protože by mohl být přehlcený novými slovy. Ale Ifka to vnímala jinak. Prý je pouze na studentech, kolik si toho odnesou z hodin, a pokud se sami zeptají na význam nebo překlad nějakého slova, je to jejich zájem, tudíž by měl být splněn. Jsem velice ráda, že mě Ifka nechala učit, a že do hodin zasahovala minimálně. Zasahovala jen v případech, ve kterých jsem se na ni sama obrátila, třeba když jsem si nebyla jistá překladem nebo výslovností nějakého slova. To je další vědomost, kterou si odnáším z hodin s Ifkou. Přesvědčila mne, že není hanba, když učitel neví všechno, a že je vlastně normální vyhledat slovo v online slovníku v hodině. To se týká i situací, ve kterých student formuloval myšlenku, které jsem nerozuměla, protože českou větu doslova přeložil do angličtiny, použil špatné slovo, nebo věta byla gramaticky špatně. V těchto situacích někdy jen kývnu a jdeme dál, ale líbí se mi Ifčin přístup. Pokud nerozumí významu studentovi věty, jednoduše se zeptá, co tím myslel: „Sorry, I do not understand.“ „Can you repeat it?“ „What do you mean?“ Další strategie je zopakovat studentovu myšlenku, akorát ve správné podobě. Abych shrnula nové podněty, které si odnáším z těchto hodin: Zaměřit se na konkrétní mezeru studenta v dané situaci, protože není nutné stihnout všechny naplánované aktivity => je lepší, když si student odnese z hodiny méně znalostí, ale chápe je než více znalostí, kterým rozumí jen povrchově Být stoprocentně přítomná v hodině, abych zamezila případným rušivým elementům (např. šustění papírky) Nebát se používat online slovník během hodin, nebo překlad/význam slova najít do příští hodiny Nebát se zeptat znovu, co tím student myslel Recyklovat aktivity Usmívat se
216	53	speciální pedagogika	1	1	1	2	2	2	2	2	Měla jsem dozor na chodbě. Šla jsem se podívat do hlučné třídy. V tom vidím, jak kluci olepují jiného kluka izolepou k židličce. Kluci mě zpozorují. Žák, který je přilepován k židli mě říká, něco v tom smyslu chci, aby mě kluci k té židli přilepili. V duchu jsem si řekla, co teď s tím. Tak jsem jim důrazně řekla, ať toho nechají a kluka vyprostí. Kluci hned neposlechli a říkali, jak je to moc baví a on to přeci chce. Tak jsem žákům pod hrozbou poznámky, znovu zopakovala, ať toho nechají a odlepí z něj izolepu. Poté ho začali odlepovat. Poté jsem přemýšlela, zda jsem neměla jednat jinak, ale nic mě nenapadlo. Toho dne jsem měla další zážitek z dozoru. Ve třídě je žák, který občas mívá záchvaty vzteku. Šla jsem s žáky z odborné učebny zpět ke třídě, kterou jsem jim odemkla a zůstala jsem stát na chodbě, protože jsem měla dozor. Žáci šli v klidu do třídy, v tom najednou vyletí ven kluk. Začal házet s botou o zem a bylo na něm vidět, že je naštvaný. Mísily se v něm emoce a šel pryč, tak jsem mu řekla, ať jde za mnou a řekne mi co se děje. Přišel ke mně a řekl mi: „spolužák mi hodil mikinu do koše“, poté dodal nějaké nadávky a výhružky. Tak jsem se ho snažila uklidnit. Šla jsem ho posadit do třídy. Povídala jsem si s ním a říkala jeho spolužákům, co měli tendence k provokaci, ať toho nechají. Poté zazvonilo na hodinu a přišla paní třídní učitelka a my se stěhovali naproti do angličtiny. Já ji řekla, co se stalo a ona si s ním promluvila a já mezitím hlídala žáky ve druhé třídě. Jak přišli do učebny tak se zeptala, kdo mikinu hodil do koše. Viník se přihlásil, ale v té hodině se to už neřešilo. Po konci hodiny se kluci spolu už normálně bavili. Další můj zážitek z praxe se odehrál v sedmé třídě na hodině informatiky. Paní učitelka probírala s žáky autorská práva. Na začátku hodiny se s žáky pobavila, co by to autorské právo mohlo být. Poté žákům pustila krátké video s vysvětlením. Bylo to pěkné zpestření hodiny. Po zhlédnutí videa se žáků ptala, co se tam všechno dozvěděli. Mezitím jsem si všimla, že jeden žák ve třídě má chytré hodinky a něco na nich zkouší, jak uviděl, že ho sleduji tak toho nechal a dále poslouchal paní učitelku. Paní učitelka vysvětlila, jak tvořit citace. Žáci začali hledat na internetu potřebné informace o knize, ke které měli vytvořit citaci. Mezitím jsem paní učitelce navrhla, aby žáky informovala o stránce citace.com a ona mi řekla: „příští hodinu budeš mít ty a asi budete pokračovat v těch citacích tak jim můžeš říct, že existuje i tato možnost“. Poté jsme procházeli třidu a dívali se, zda žáci správně plní úkol. O přestávce jsem paní učitelce řekla, zda si všimla, že žák má na ruce chytré hodiny a ona řekla že ne. Tak jsem ji upozornila, že je díky nic možné fotit či natáčet.
217	53	speciální pedagogika	2	1	1	2	2	2	2	2	Dnes byla moje první hodina informatiky, ve které jsem sama učila. Den předtím jsem s paní učitelkou konzultovala učivo, jaké bych měla v hodině probrat. Před hodinou mě pustila do učebny a já si mohla vše potřebné nachystat. Nervozita byla značná, hlavně z toho, abych ve třídě udržela kázeň a abych žákům učivo podala co nejzajímavěji. Hodina byla rozdělena na dvě oblasti. Na začátku hodiny bylo zopakováno, co jsou citace. Ukázala jsem žákům i možnost tvoření citace pomocí generátorů citací, jako například citace.com. Jediné mínus ve škole při hledání citací na internetu bylo, že vyhledávání trvalo mnohem déle než u mě doma, ve škole je asi pomalejší internet, takže s tím musím příště počítat. Poté jsem všem zkontrolovala citace. Další náplní hodiny bylo pokračování v textovém dokumentu, který tvořili žáci s paní učitelkou v minulé hodině. Společně s žáky jsme si do textového dokumentu nastavili normostranu a do sešitu zapsali její hodnoty. Náplň nám vystačila akorát do zvonění. Moje druhá hodina informatiky měla za cíl, aby žáci individuálně splnili úkol v textovém editoru, který jsme jim s paní učitelkou nachystali. Dále bylo provedeno zhodnocení úkolu z minulé hodiny. Na začátku hodiny bylo žákům vysvětleno zadání úkolu. V průběhu hodiny jsem všechny žáky obešla a zhodnotila jejich práci, kterou měli mít hotovou z minulých hodin. Hlavními body bylo, jestli žáci dokázali vytvořit úvodní stránku, správně označit nadpisy ve vhodné úrovni a vytvořit obsah textu. Moc se mi líbilo, že jsem měla na všechny žáky čas a mohla jim dovysvětlit vše, co měli u minulého úkolu špatně. Většina žáků měla úkol správně. Je škoda, že ve škole používají OpenOffice, mě se lépe pracuje s Microsoft Word. Když jsem se po hodině ptala paní učitelky proč nevyužívají Microsoft Word, řekla mi, že je Microsoft Word je finančně náročný. Ale na druhou stranu děti se mnohou učit v programu, který si mohou doma zadarmo stáhnout. Další hodina, kterou jsem navštívila, byly pracovní činnosti, na této škole žáci navštěvují v rámci pracovních činností dílny. Na začátku hodiny pan učitel vysvětlil žákům, co se bude vyrábět a jaký postup použijí. Po výkladu šli žáci danou věc vyrábět. Během hodiny jsem já a pan učitel chodili mezi žáky, dovysvětlovali zadání a ukazovali správný postup. V dílnách mě přijde, že práce je více individuální, stále o kontrolování správného postupu a dodržování bezpečnosti práce. Přijde mi zvláštní, že v dílně bylo jenom 16 pracovních stolů, přitom žáků ve třídě je 20. Je škoda, že hodina pracovních činností trvá jenom jednu vyučovací hodinu. Podle mě by byla lepší dvouhodinová výuka jednou za dva týdny.
218	53	speciální pedagogika	3	1	1	2	2	2	2	2	Pro žáky 6. ročníku v rámci třídnické hodiny jsem si připravila, kdo je člověk nevidomý. Téma mě napadlo při dozoru, když si žáci hráli na nevidomé. Já jsem se jich zeptala, zdali by se o této problematice nechtěli dozvědět více. Žáci řekli ano. Na začátek hodiny jsem žákům sdělila informace, například ohledně toho, jak mohou nevidomému pomoci, když ho uvidí. Na to se mi přihlásilo pár žáku a žákyň, že někdy už pomohli nevidomému člověku. Do hodiny jsem také donesla slepeckou hůl a vytištěné Braillovo písmo. Žáci se rozdělili na dvě skupiny. Nejprve jsem oběma skupinám vysvětlila, jak se s hůlkou zachází. Poté si žáci vyzkoušeli chůzi se slepeckou holí. Druhá skupina si mezitím zkoušela přečíst text v Braillovu písmu a napsat si své jméno. Další hodinu jsem měla v sedmé třídě. Cílem hodiny byla samostatná práce žáků na úpravě textu v textovém editoru. Na začátku hodiny byly žákům zadány parametry na úpravy textu a zodpovězeny případné otázky. Během hodiny jsem chodila kolem žáků, když si nevěděli rady s něčím těžkým tak jsem jim poradila. Mohli využít všech zdrojů (sešitu, internetu, spolužáka), aby zvládli zadání. Těm rychlejším jsem práci v hodině ohodnotila, ostatní žáci budou pokračovat na textu další hodinu. V hodině pracovních činností mě paní učitelka řekla, ať vymyslím výrobek s vánoční tématikou, který mohou žáci vyrobit a tím vyzdobit třídu. Napadlo mě vyrobit z papíru vánoční punčochu. Na začátku hodiny jsem žákům vysvětlila, co budeme vyrábět a jaké mají použit výtvarné potřeby. Vyrobila jsem jednu šablonu punčochy na ukázku. Žáci mě ale překvapili, že si raději půjčili šablonu, než aby zkusili punčochu nakreslit sami. Jeden žák se mě zeptal, zda nemůže zkusit nakreslit Santa Clause. Já jsem mu odpověděla, že ano. Poté se k němu přidal další žák. Během hodiny žáci pěkně kreslili a zdobili. Někteří žáci vybarvování punčochy nestihli, tak s tím budou pokračovat v další hodině. Posledních 5 minut bylo věnováno úklidu.
219	53	fyzika, chemie a technická výchova	4	1	1	2	2	2	2	2	V rámci jarního semestru, jsem chtěla odučit hodiny volby povolání a pracovní činnosti vaření, dílny. V minulém semestru jsem se zaměřila hlavně na informační výchovu. Moje první hodina předmětu volby povolání proběhla v 8. třídě. Na začátku hodiny jsem žákům představila internetový portál http://www.infoabsolvent.cz/ a seznámila je s ním. Podle mě je přehledný a dobře se v něm hledají informace. Poté měli žáci za úkol najít si tři obory, které je něčím zaujaly nebo jsou jim neznámé. U každého oboru měli najít: kritéria pro přijetí, čím je výjimečný (nabídkou jazyků, praxe, atd.), ukončení oboru. Tento úkol jim měl rozšířit povědomí o oborech, které existují. Výhodou tohoto předmětu bylo, že žáci byli rozděleni do skupin po cca 12 žácích. V rámci hodiny jsem stihla každého žáka obejít a pobavit se s ním o oborech, které si vybral a to co mu chybí si na konci hodiny zkontrolovat. Sice jsem měla pro hodinu naplánovaný ještě jeden úkol, ale žáci pracovali pilně a další úkol mohu využít v jiné hodině. Další hodina byla pracovní činnosti-vaření. Zde bylo nutné ještě před samotnou hodinou žákům sdělit, co si mají donést do hodiny. S paní učitelkou jsme se domluvili, že budou dělat pomazánky. Sepsala jsem email s pokyny a recepty. Žáci měli možnost si vybrat ze seznamu receptů nebo sami si najít recept, tato možnost se mi moc líbila, protože ne každému chutná to stejné. Na začátku hodiny jsem se s žáky domluvila na tématu příští hodiny. Žáci byli poprvé na hodině vaření, proto jim bylo ukázáno, kde hledat jaké náčiní a nádobí. Poté se dali do vyrábění, já jsem s paní učitelkou, sledovala a pomáhala, když si nevěděli rady. Žáci byli rozděleni do dvou skupin. Na konci hodiny žáci po sobě uklidili a navzájem si skupiny nabídli pomazánky. Učila jsem také pracovní činnosti v 6. třídě. Vymyslela jsem téma Origami. Žáci vyráběli lodičku a pikachu. Na začátku hodiny jsem řekla žákům co je Origami a kde vzniklo. Začali jsme s výrobou lodičky, já jsem žákům ukazovala a vysvětlovala správný postup, hlavní důraz byl kladen na přesnost. Žáci lodičku zvládli rychle. Druhý výrobek byl pikachu, jeho výroba je složitější a náročnější na čas než lodička. Pikachu byl sice složitější, ale žáky bavil víc. Nejvíce se jim líbil poslední krok, který se provede tak, že do výrobku fouknete a on se nafoukne a je z něj 3D pikachu. Poté mi žáci říkali, že si ho podle youtube zkusí doma vyrobit znovu. Vyrobí si celou pikachu rodinku. Škoda je, že ve třídách nemají interaktivní tabuli, mohla jsem žákům ukázat další výrobky a poté pustit video s návodem a zároveň s nimi i vyrábět. Na interaktivní tabuli by to měli větší. V loni jsem právě s žáky druhé třídy vyráběla s pomocí interaktivní tabule a mé výroby. Bylo to lepší pro jejich představivost a ukázku jednotlivých úkonů.
220	54	geografie	1	1	1	2	1	1	1	1	První den jsem byla vcelku nervózní. Na základní školu jsem měla dorazit 7.45, jelikož už jsem taková, ve škole jsem byla již 7.30.. Zástupkyně ředitele si nás vyzvedla 7.55, uvítala nás za p. ředitelku, která se nemohla zúčastnit a předala nás našim provázejícím učitelům. Pro mě si přišla Klára, vcelku sympaťanda kolem 35 let bych řekla a zrovna mi nabídla tykání. Řekla mi, že na víc není čas a 8.03 jsem seděla v první hodině v 8.A… První dojem jsem asi neudělala moc dobrý, jelikož se na mě žáci dívali jako na vetřelce který narušuje jejich území.. Nicméně, Klára mě představila jako začínající paní učitelku, která se bude chodit dívat na jejich hodiny přírodopisu a zeměpisu a posadila mě dozadu, kdy mi žáci museli uvolnit místo a sednout si jinam, což bylo pro ně velmi ale velmi obtížné podle obličeje… Hodina začala, opakování kosterní a svalové soustavy. Klára měla nachystanou práci ve skupinách a pracovní listy… na pracovních listech bylo doplnit asi 5 řádků textu a asi 15 slov do vět.. Tolik protestu jsem už dlouho neviděla, ale asi jsme byli úplně stejní. Po asi 20ti minutách pozorování a poslouchání mně začala bolet hlava. Říkám si. To je dobrý, je to práce ve skupinách, takže úplný klid tady být nemůže… Po dalších 10ti minutách jsem si vzpomněla na tu dobu kdy mi bylo 15 a trénovala jsem 17 uječených puberťaček aerobik… Bože, zlaté časy…. Po příchodu do kabinetu se ptám Kláry, jestli jsou vždy tak hluční nebo to bylo tím, že pracovali ve skupinách. Klára se na mě podívala a řekla mi, že dnes byli ještě hodní… OK - asi si budu muset zvyknout. Klára mě předala další provázející učitelce Pavle. Měla zrovna volnou hodinu, takže jsme si celkem popovídaly nad kafíčkem. Zjistila jsem, že Pavla vystudovala taky přírodopis a zeměpis na Pdf MU a že se dobře zná s paní doktorkou Vodovou, což mě trošku vyděsilo… Další hodina byla v 6. D - dyslektická třída. V této třídě bylo pouze 10 žáků. Musím říct, že tady jsem se cítila úplně jinak. Za prvé byl klid a žáci mají ještě takovou tu potřebu na vše se ptát a nejen sedět a hledět nebo ležet na lavici… bylo vidět, že jim věci jako je nakreslit si kružnici a pár čar trvalo trošku dýl, ale za pomoci paní asistentky nakonec všichni všechno stihli. Hodina v 6. A - normální třída, bylo zde 32 žáků, proběhla velmi podobně jako v 6. D, ale učivo bylo probírané podrobněji. I přes množství žáků byl ve třídě pořád jakýsi klid a nikdo neměl potřebu si na něco stěžovat… V obou 6. třídách se psal test. Měla jsem rovnou i možnost testy opravit a porovnat. Musím říct že takový rozdíl jsem v nich neviděla, v testu pro třídu D bylo jenom víc textu napsaného a měli doplňovat spíše slova a ne celé věty.. Při opravě jsem si všimla, že většina žáků nedokáže spojovat věty a myšlenky tak, aby dávaly smysl. Den II. První hodina s Klárou v 8. C, přírodopis. Opět speciální třída, do které chodí pouze 10 chlapců… Při vstupu do třídy mě praštil do obličeje opravdu nepříjemný vzduch.. To je asi jediné co si dokážu vzpomenout z této hodiny, krom toho, že se chlapci snažili jakýmsi způsobem na mě zapůsobit “zamachrovat”... O přestávce jsem byla požádána, abych si vzala dozor na chodbě. Pro děti probíhající po chodbě jsem jako vzduch. Jelikož je většina větších než já beru to tak, že mě ještě neznají a myslí si, že patřím třeba k ostatním deváťákům. Trpělivost mi došla, až když v 8. C kluci jezdili na koloběžce, stáli na ni tři a další tři po nich házeli flašky s pitím. Stoupla jsem si teda do dveří a čekala jestli se něco změní. Dva z nich si mě všimli a přestali , zbytek pokračoval v karosojízďe.. Zkusila jsem teda zvýšit hlas a poprosila jsem je, zda by tady tuto zábavnou činnost mohli dělat třeba po škole. Překvapivě to zafungovalo.. Samotnou mě to překvapilo.. Dokonce se mi i omluvili za své chování… omyl, jakmile jsem ale zašla za roh, karosojízda pokračovala.. Chlapci mě moc asi neberou :D, ale nevadí mám ráda výzvy, příště mě třeba opravdu poslechnou...
221	54	geografie	2	1	1	2	1	1	1	1	Dnes jsem vyučovala 8. A – musím říct, že to není má oblíbená třída, ale mám s nimi nejvíce hodin. Je tady pár žáků, které ráda vidím, a dobře se s nimi spolupracuje, ale je tady i pár „jiných“ žáků. 8. A je „normální“ třída, ale myslím si, že učitelé jim to hodně ulehčují a chovají se k nim jako k ostatním „dyslektickým“ třídám. Nevím, jestli to dokážu zhodnotit, já jsem chodila na osmileté gymnázium a nároky mi přišly vyšší. V pátek ráno jsem učila 8. C, je to dyslektická třída, do které chodí deset chlapců, a musím říct, že to stojí za to. Kluci jsou šikovní a snaží se a přírodopis je baví. Tady se mi učí mnohem lépe, je to ale možná i tím, že je tu pouze deset žáků a ne 28 jako v 8. A. Myslím se, že je jednodušší je zaujmout v takto malém počtu. Další hodinu jsem měla v 6. C, kde taky pouze 10 žáků – měla jsem opakování viry a bakterie. První chyba, která se mi stala, bylo to, že jsem žákům po pozdravu zapomněla říct, aby se posadili. Já jsem se tedy posadila, chystala jsem si materiály a žáci stáli a koukali na mě a ani se nehnuli. Tak jsem si v hlavě myslela, že asi vědí, že se bude pracovat ve skupinkách, tak jsem jim řekla, ať se tedy rozdělí na dvě skupiny. Tak se teda rozdělili a zase stáli – to už mi přišlo zvláštní, tak jsem jim řekla, že si k tomu stolu v té skupině mohou podat židle. Až po hodině mi Pavla – provázející p. učitelka, řekla že v šesté třídě, co se neřekne, to se neudělá a že musím říct naprosto vše, jakýkoliv úkol. Pokud se jedná o vyučování přírodopisu, necítím se vůbec jistá a není mi z toho úplně dobře – navíc mi přijde, že tento předmět není nejoblíbenějším ani pro žáky. Jsem si hodně nejistá, jelikož nemám tolik znalostí a bojím se nějaké případné otázky, která mě zaskočí. Přijde mi, že za ten rok, co jsem nestudovala, jsem zapomněla snad úplně všechno, i ty nejzákladnější informace. Proto, vždy když mám jít učit, snažím se zopakovat si látku z předchozí hodiny a taky látku, která bude následovat. Doufám, že se to časem zlepší a já si to budu už pamatovat J Ale asi proto raději učím šesťáky a ne osmáky :D Zeměpis oproti tomu učím ráda, je mi jedno jaké téma a je mi jedno koho. Žáci více spolupracují a rádi se baví a diskutují o různých otázkách. Tento typ výuky asi nedokáži aplikovat na hodiny přírodopisu. Navíc, když něco nevím stačí říct, ať si žáci otevřou atlas a najdou si to J
222	54	geografie	3	1	1	2	1	1	1	1	Dneska učím opět v 8. A a je to přírodopis. Jelikož Klára potřebovala srovnat učivo skrz třídy, měla jsem za úkol nachystat si opakování na soustavy člověka, které již probrali. Říkala jsem si jo, to bude fajn, brnkačka – vymyslím nějaký kvíz, hru, video, atp… Příprava mi netrvala dlouho asi tak hodinu a zahrnula jsem do toho opravdu všechno, jen abych udržela jejich pozornost. Využila jsem aplikace kahoot, kde jsem si vytvořil vlastní kvíz, pak vymyslela kufr a našla jsem i nějakou křížovku. Když jsem vešla do třídy, opět mě popadl pocit nejistoty, jako v každé hodině přírodopisu. Ale nevadí, ustála jsem to poměrně s klidem. Nadechla se a začala hodina. Při kvízu přes kahoot, se všichni neuvěřitelně bavili a snažili, až mě to samotnou zaskočilo, že se jim to tolik libí. Pak následoval kufr – z toho jsem měla větší obavy, že uslyším jak je to trapné a nikomu se do toho nebude chtít. Jakmile jsem, ale zmínila, že vytvoříme dva týmy, už to začalo. Celá třída skandovala: „Kluci proti holkám!!!“ říkám, OK proč ne. Takovou snahu jsem u těchto žáků neviděla ani u písemky nebo u zkoušení, bylo to úplně nabíjející. Fakt skvělí pocit. I když ve třídě byl hluk a křik, vůbec jsem z toho nebyla vyčerpaná nebo otrávena. Tato hodina, mě hodně posunula v před, kdy jsem si řekla, že být učitelem je i super práce a byla jsem strašně pozitivně nabitá celý den. Žáky jsem nejspíš zaujala a možná mě i začali mít trošku rádi, jelikož na dozorech už pro ně nejsem jenom vzduch a pokaždé mě i pozdraví nebo se na mě usmějí. J
226	55	geografie	3	1	1	1	1	1	1	1	Všechno je stále beze změny. Každé ráno, den co den, vstávám v půl sedmé a na osmou vyrážím na Řehořku. Tak říkáme „naší“ základce. S přibývajícími povinnostmi cítím čím dál větší únavu, ale ještě chvíli a budou Vánoce. Na ty se už fakt těším… Těším se, až konečně na chvíli zvolním a zastavím se. :-D U nás ve škole se nic nezměnilo. Maximálně to, že si teď spíš připadám jako zaskakující učitelka hudebky, češtiny, informatiky, …, a ne jako asistent pedagoga. Na druhou stranu to pro mě znamená také více odučených hodin zeměpisu. Verča, naše zeměpisářka, je totiž jediná, kdo u nás na škole zeměpis učí. Když chybí, vykrývám všechny její hodiny. Přijde mi, že jsem povinnou praxi splnila snad stokrát… :-D Když učím zeměpis, kde je Verča, vše dělám tak, jak si přeje. Nesouhlasí se stylem výuky, o který se snažíme. Pro osmáky jsem měla nachystanou práci s článkem, video a následnou diskuzi. To se jí nelíbilo… Takže přišel na řadu stereotyp. Na začátku hodiny přednesu to, co má Verča vypsáno z knížky, poté diktuju (píšu na tabuli, podle třídy) zápis z toho, co jsem četla. Následně vyplníme pracovní sešit, konec, zvoní a jde se dál. Nejlépe se cítím, když jsem s dětmi sama. Verča je hrozně moc fajn, ale na výuku a styl učení má holt jiný názor. Nepředpokládám, že se u ní něco změní. Já ale možná příští rok změním základku, kde vykonám praxi. ?? Ve škole jsou všichni hrozně fajn a líbí se mi tam.
228	55	biologie	5	1	1	1	1	1	1	1	Od mé poslední reflexe se toho moc nezměnilo. „Naše děti“, jak nazývám žáky 7. B třídy, kde působím, zlobí den ode dne čím dál víc a já se vracím po celém dni v práci a škole úplně „vyšťavena“. Byla jsem ale mými kolegyněmi uklidněna, že tohle období přejde, že to je klasická sedmička – „prostě kritická“. Takže to nevzdávám a snažím se to všechno brát tak nějak v pohodě, s úsměvem. S třídní Magdou sice řešíme jejich neustále problémy, ale věřím, že vše zvládneme. Povinné hodiny praxe mám již odučeny. Do přímého kontaktu s dětmi se však dostávám dnes a denně, protože mne paní zástupkyně posílá suplovat. Vždycky se to ale dozvím na poslední chvíli, přípravy nachystané většinou od učitelů nemám, tak se snažím improvizovat. Myslím, že kdybych měla více času i na tyto přípravy, bylo by to fajn. S Verčou (provázející učitelka) jsem se domluvila, že si místo ní budu nárazově brát hodiny zeměpisu, když bude potřeba. Nebo když se jí prostě nebude chtít… Nebo cokoliv. Nevadí mi to, jsem za to ráda. Teď musím dodělat všechny resty, které mám na VŠ a poté si klidně o nějaké hodiny řeknu sama. Začala jsem si do obálek připravovat pro děti pomůcky. Zabere to sice šíleně času, všechna ta příprava a poté následné laminování, stříhání, třídění, …, ale myslím, že je práce s mnou vytvořenými „pomůckami“ baví… Určitě je to pro ně něco nového, protože, jak jsem již psala minule, jsou zvyklí na klasickou frontální výuku, sedět, koukat, poslouchat, napsat zápis, vyplnit pracovní sešit… a zvoní. Kromě pomůcek jsem si taky vytvořila dřívka na zkoušení. Slouží k tomu, že náhodně vytáhnu dřívko s číslem toho, kdo bude zkoušený. Nikdo pak nemůže říkat, že něco není fér. Zkoušela jsem tedy zatím jenom v zeměpise, slepou mapu Ameriky, takže to zkoušení není vůbec za trest… Chtěli by být vyvolaní všichni („jednoduchá“ malá jednička), ale to bych nestihla ani za celou vyučovací hodinu. Proto jsem vždy vylosovala dva a další žáky nechala v očekávání do příští hodiny. K tomuto jsem si také na internetu přes flashcards vytvořila, vytiskla a nastříhala kartičky s pojmy. Je to fajn věc! Žáci si vylosují 10 pojmů, které ukazují na mapě. Známky se „posouvají“ po 2 bodech. Tzn. 10-9 pojmů správně = 1; 8-7 pojmů = 2; 6-5 pojmů = 3, atd… Verča totiž chce, aby žáci znali faktografii. Tak jsme se ji společně naučili a já jsem moc ráda, že jsem zatím každému ze zkoušení dala jedničku! Musím říct, že i přes to, že chodím domů každý den večer strhaná, mne práce ve škole opravdu baví. Věřím, že až já sama dostuduji a budu se moct naplno věnovat práci, nebudu pak tolik unavená a ze všeho budu mít tak nějak „ještě lepší pocit“. ??
230	56	občanská výchova a výchova ke zdraví	5	-1	-1	-1	-1	-1	-1	-1	V poslední době se na ZŠ neděje nic neobvyklého, s výjimkou zavedení přísnějších podmínek. Tyto podmínky souvisejí s nevhodným chováním vůči některým učitelům. Sám jsem se s tímto chováním nesetkal, ale věřím, že bylo velmi nepříjemné. Žáci začali šířit pomluvy o jedné paní učitelce, že hrála ve filmu pro dospělé. Respektive, že herečka je jí podobná. „Nevinný vtípek“ se však rozrostl na problém. Někteří žáci začali paní učitelku oslovovat jménem této herečky, psali její jméno na tabuli atd. Paní učitelka se rozhodla ukončit působení na této škole, což se dá po těchto zkušenostech pochopit. V současné době se řešil tento problém. Na něj právě navázala nová opatření a pravidla. Co se týká vyučování, tak se začínám zabývat myšlenkou, jak budou vypadat hodiny v 9. třídách po příjímacích zkouškách, které probíhaly v pátek a v pondělí. Například v dějepise probíráme důležitá témata moderních dějin a nechci je o tuto důležitou část dějin připravit. Ovšem bude žáky motivovat k dávání pozornosti? Bohužel je tato látka dle mého názoru nastavená v rámci dějepisu na nevhodné období. Proto už přemýšlím do budoucna, jaké zvolit metody výuky, aby byly pro žáky zábavné, překvapivé a dokázali přijmout důležité informace a milníky z historie, které nás provázejí až do současnosti. Tyto problémy a otázky provázejí celkově 9. třídy. Vyvolávají diskuzi, zda jsou přijímací zkoušky postaveny vhodně. Jestli by nebylo lepší, aby se prováděly až před koncem školního roku.
231	57	německý jazyk	1	-1	-1	-1	-1	-1	-1	-1	První dva týdny mojí praxe mi přinesly jak dobré, tak i špatné poznatky. Průběh hodiny německého jazyka byl sestaven tak, aby se žáci nenudili pouhým biflováním gramatiky a slovíček. Velice mě zaujaly aktivity, které si paní učitelka pro žáky připravila. Byl do nich zapojen pohyb. Děti neseděly pouze v lavicích a tupě nekoukaly na tabuli i na samotnou vyučující. Bylo zřejmé, že kooperativní úkoly žákům dělaly radost a většina z nich se nebála komunikovat. Paní učitelka vkládá do výuky názorné ukázky (obrázky, plakáty, pracovní listy…), ráda výuku obohacuje hrami, což děti nesmírně ocení, dobře se u toho baví a je zřejmé, že látku si více upevňují. Interakce vyučujícího k jedincům je téměř stoprocentní. Dosti dobře na mě působí vlídný a chápající přístup učitelky k dětem. Ona sama si je vědoma toho, že němčina jako druhý cizí jazyk je na této škole spíše opomíjen. Děti jsou už od rodičů přesvědčeny o tom, že se jim nikdy hodit nebude, tudíž nevidí žádný význam v tom, proč by se ho měly učit. Na osobnosti učitelky se mi líbí, že se nevzdává i přes všechny negativní postoje k tomuto jazyku a dětem se vždy snaží připravit takové aktivity, u kterých se zapojí většina z nich a bude je to bavit. Překvapila mě ochota vyučující. Pokud někdo něčemu nerozuměl, zeptal se a paní učitelka mu to ještě jednou vysvětlila. A to se vší vlídností. Ve výuce je kladen také důraz na správnou výslovnost. Při chybování se žák opraví a je vyzván k zopakování slovíčka. Tento úkon považuji za velmi důležitý, co se týče osvojování si cizího jazyka. Tohle jsou tedy kladné poznatky v rámci začátku praxe, které jsem musela ocenit. Na druhou stranu jsem byla seznámena i s opačnými poznatky. Paní učitelka se podle mého názoru zbytečně hlasově vysiluje, což nepovažuji za vůbec dobré pro budoucí učitelskou kariéru. Nelíbilo se mi, když někdo vyrušoval nebo se na lavici věnoval jiné činnosti, než mu byla udělena, paní učitelka to spíše přehlížela. Neměla už dost sil na to, aby žáka napomínala. Nastala ale situace, kdy ji jedna dívenka vyvedla opravdu z míry a ona ji poslala za dveře. Dívka neuposlechla a zůstala sedět na místě. Její naléhání tedy nemělo žádnou váhu a vyučující to nechala být. Líbí se mi vztah paní učitelky k žákům a naopak. Ve výuce probíhá dobrá spolupráce. Jen bych možná vytkla, aby vyučující ukázala trošku přísnost, jinak žáci budou do budoucna brát výuku až příliš demokraticky. Velice si vážím zájmu učitelky vůči mně. Byla ochotna mi se vším poradit, seznámit s žáky, se školou, s učebními materiály, náplní výuky i s přístupem žáků k německému jazyku. Práce v hodinách musím ohodnotit spíše kladně a přínosně.
232	58	matematika	1	1	1	3	2	2	3	2	Moje první hodina praxe z matematiky ve třídě 6.A. Mají pana učitele, který mi přijde na první pohled v pohodě, na žáky je sice trochu přísnější, ale spravedlivý a nemá problém s čímkoliv poradit. Opačný případ je slečna Monika, která je ve třídě jako asistent pedagoga. Hned na začátku hodiny mě šokuje jakým způsobem s žáky, hlavně s chlapci, komunikuje. Když učitel třídě zadal úkol tak slečna asistentka jde pomoct prvnímu žákovi, který vypadá, že vůbec neví co se děje. První co mě zarazí je její podrážděný tón , kterým se žáka ptá „ Jak je jako možný, že nevíš co děláme ?! Tak jsi normální?“ . To stejné probíhá asi u dalších třech žáků. Kdybych se měla vcítit do těch chlapců tak mi to vůbec není příjemné, sníží mi to sebevědomí a to už vůbec nemluvím o tom, že se mi do školy už vůbec nebude chtít chodit. Co mě ale překvapí ještě víc než chování asistentky je reakce žáků. Ti vypadají, že to mají na háku a jsou s asistentkou úplně v pohodě. Je možné, že žádné jiné způsoby komunikace na žáky nezabírají? Že třeba slečna asistentka zkusila, co se dalo a osvědčilo se jí teprve tohle? Je pravda, že pod jejím dohledem děti pracují tak jak mají. Opravdu netuším, co bych v její situaci dělala já. Možná bych nakonec dospěla ke stejnému přístupu jako ona.
233	58	matematika	2	1	1	3	2	2	3	2	Tento zážitek se mi stal čtvrtý týden na praxi. Vedla jsem hodinu a studenti věděli, že mají psát test, který jim byl ohlášen již minulý týden. Test jsem vytvořila celý já sama, a doufala jsem, že na děti nebude moc těžký nebo naopak lehký. Před testem jsem dala žákům pět minut na rychlé zopakování látky a upozornila jsem je, že pokud budou mluvit tak to budu brát tak, že už si opakovat nepotřebují. Po pěti minutách si žáci vše schovali do lavice rozdali si testy a začali psát. Když jsem žákům rozdala testy tak provázející učitelka vyškrtla žákům s IVP jednu otázku. Trochu sem si říkala podle čeho se rozhodla, že tuto otázku vyškrtne. Ale v tu chvíli jsem se o to víc nezajímala, protože sem viděla dvě holky, jak si v zadní lavici radí. V tu chvíli mi došlo, že jsem jim neoznámila, jak to bude s těmi, co podvádí. „ Pokud uvidím někoho, jak si radí nebo opisuje tak ho jednou upozorním, ale podruhé už nic neříkám, seberu vám to a máte automaticky za pět. A holky vzadu už mají první napomenutí“, řekla jsem. Po tomto oznámení už jsem nikoho neviděla, že by si radil nebo opisoval, takže mi to přišlo jako dobré nastavení podmínek, protože to všichni respektovali. Jen příště to musím zmínit již před testem. V průběhu testu jsem uviděla, že se jedna studentka rozplakala. Strašně mě to překvapilo a asi trochu zamrzelo, že někdo kvůli mému testu brečí. Nevěděla jsem jestli jít za ní a zeptat se co se děje nebo to nechat tak. Nakonec jsem se rozhodla, že se půjdu zeptat co se vlastně děje. Dozvěděla jsem se, že se holčina nenaučila a prostě neví. Když jsem se podívala na provázející učitelku ta jen zakroutila hlavou a že nad tím mám mávnout rukou. Jak sem se dál procházela třídou tak jsem přemýšlela jak ji utěšit, nebo jí aspoň trochu pomoct. Nebo ji opravdu mám nechat být? Jak na to mám vlastně reagovat? Více méně je to její hloupost, že se nenaučila. Nakonec jsem na celou třídu pronesla: „ Děcka pokud opravdu nic nevíte tak se zaměřte na cvičení číslo tři. Tam mate doplňovat slova, která máte v nabídce, a když budete číst a trochu popřemýšlíte tak to doplníte určitě správně a hned budete mít nějaký body.“ Holčinu to očividně moc neuklidnilo a plakala dál. Jak na toto reagovat? A reagovat na to vůbec? Neměla jsem to prostě přejít? U této dívky byl pláč u písemek očividně běžný. Proč to tak je? Je tak ve stresu, že má prostě „okno“? Nebo se jen neučí ?
234	58	matematika	3	1	1	3	2	2	3	2	Na praxi jsem se setkala s tématem, kterému jsem doufala, že se vyhnu a to je šikana. Není to tedy zážitek přímo z praxe, ale pracuji jako doručovatelka ve škole a v této práci se mi to stalo. Přišla jsem si holčičku vyzvednout ze třídy, abychom spolu měly hodinu. Holčina byla obzvlášť zamlklá a smutná, a když sem se jí zeptala co se děje tak mi řekla, že ostatní holky ve třídě na ni pokřikují škaredé věci, berou jí pouzdro a hází ho do koše. Když jsem se zeptala co na to třídní učitel tak ten prý jen řekl, ať toho nechají. Slíbila jsem jí, že pokud se to do příštího týden, kdy máme spolu znovu doučování, nezlepší tak si zajdu promluvit s jejím třídním učitelem sama. Celou dobu jsem přemýšlela jak jinak jí poradit, co pro ni udělat, za kým jít když třídní učitel toto jen odmávne a řekne, že se vlastně nic neděje. Další týden jsem opět měla dívku na doučování a naštěstí mě ujistila, že se vše vrátilo do pořádku a holky, které si z ní dělaly srandu, jsou s ní opět kamarádky. Jak poznat kdy už se jedná o šikanu a kdy je to pouze „přátelské“ pošťuchování nebo dočasná „bouřka“ v kamarádském vztahu? A opravdu se nejedná o šikanu, i když jen krátkodobou?
235	58	matematika	4	1	1	3	2	2	3	2	Jako první věc co mě fascinovala na nové škole, kde jsem vykonávala praxi, byl přístup jedné z provázejících učitelek. Více méně mi bylo naznačeno, že mě u sebe trpí jen pro tu „almužnu“ co od školy dostává. Na tento první rozhovor si vždy vzpomenu, když jdu ke zmíněné paní učitelce na praxi a už jen díky tomu se mi tam upřímně moc nechce. Mám pocit, že jsem na obtíž. Až na tento první incident je paní učitelka celkem příjemná. Jako první hodinu z praxi jsem měla hospitaci u ní. U třídy má respekt, a když něco řekne tak to platí. Líbí se mi, že v této škole používají pracovní sešity i v matematice, protože na mé první praxi tyto sešity neměli a já musela vždy připravovat procvičování na zvláštní papíry. V jedné třídě právě probírali mnohočleny a učitelka zadala procvičování z pracovního sešitu. Třídě nechala asi 10 minut, aby cvičení vypracovali a poté si cvičení zkontrolovali. Žáci, co byli rychlejší, dostali příklady navíc. Až do této chvíle se mi hodina líbila. Po uplynutí času, který žáci měli na vypracování příkladu, si s paní učitelkou jen slovně projeli výsledky. Dle mého názoru je z rovna u učiva mnohočlenů dobré, když se alespoň výsledky napíší na tabuli, aby si všichni stihli vše zkontrolovat. Dále mě zarazilo, že paní učitelka nepracuje s chybou. Někteří žáci měli špatně výsledek, paní učitelka jen řekla výsledek správný a konec. Dle mého názoru by bylo dobré takového žáka nechat vypočítat celý příklad na tabuli a vysvětlit si, kde udělal chybu a proč je to tedy jinak. V další části hodiny vyvolávala žáky k tabuli, kde počítali zadané příklady. Paní učitelka je neustále naváděla k tomu co mají udělat a jak vlastně počítat a doptávala se jich na nějaké otázky. Podle mě měla žákům vždy nechat alespoň chvíli čas, aby se na tabuli a v příkladu zorientovali a vypočítali ho a až potom se doptávat. Přišlo mi, že žáci neměli vůbec čas se nad příkladem zamyslet.
236	58	matematika	5	1	1	3	2	2	3	2	Minulý týden jsem dostala za úkol procvičit s žáky goniometrické funkce. Zadání mi provázející učitelka poslala emailem, kde mi popsala, co mám s žáky probrat. V pondělí v hodině jsem s žáky zadané úkoly začala počítat. Někteří žáci měli problém s funkcemi počítat, protože neznali vzorce, proto jsme si je ještě v průběhu hodiny vypsali na tabuli, aby se nám lépe pracovalo. Postupně jsem si žáky vyvolávala k tabuli a počítala s nimi části příkladu. Většina žáků příklady nechápala, neviděla souvislosti a nerozuměla tomu, že jeden příklad se dá počítat více způsoby. Následně jsou byla provázející učitelkou přerušena, že si zbytek hodiny převezme. Když jsem s učitelkou řešila, proč hodinu převzala dozvěděla jsem se, že jsem neprobírala učivo na kterém jsme se domluvily. Na té straně v učebnici byly totiž dva příklady číslo 1 a já s dětmi řešila trochu těžší varianty příkladů. Dle mého názoru se to dalo řešit tak, že by mě na začátku hodiny přerušila, že počítám něco jiného než na čem jsme se domluvily a já s nimi následně začala řešit to, co chtěla ona. Její jednání se mi nezdálo fér nemluvě o tom, že mi to, dle mého názoru, moc nepřidalo v respektu od dětí.
238	59	ruský a francouzský jazyk	2	1	2	2	2	-1	1	2	Po pár hodinách náslechu na hodině ruského jazyka jsem už začal učit. Připravil jsem si vyučovací hodinu podle pravidel. Nachystal jsem si různé pomůcky na hodinu, promyslel vyučovací postup a mnoho dalšího. Paní učitelka mě řekla ať si to připravím, jak mě to bude vyhovovat. Nechala mě volnou ruku, a sama se mě ještě ptala, jestli nechci něco nakopírovat a tak podobně. Jakmile jsem přicházel k učebně, před kterou stáli nachystaní žáci, byl jsem si jistý, co s nimi budu v hodině dělat, neměl jsem žádnou trému. Po příchodu do třídy si paní učitelka sedla dozadu a tiše pozorovala moji hodinu. Žáci poté co chodili do třídy se mě hned ptali, jestli je budu dnes jako učit. Odpověděl jsem, že ano, a jejich reakce byla: „Jóóóó!“. Na žáky jsem mluvil rusky a zároveň poté česky aby věděli co jim říkám. Celá hodina žáky podle mě bavila, bylo vidět, že mají zájem. V hodině působili velice aktivně. Někteří žáci se snažili o jakési vyrušení, ale hned jsem je umravnil a zaměstnal úkoly v hodině. Poté co hodina skončila jsem žáky odvedl na oběh. To byla má první hodina. Další den, jsem zase vedl hodinu ruského jazyka. To ovšem ke mně do hodiny přišla na hospitaci paní docentka Vlčková, z pedagogické fakulty. Byl jsem velice nevrlý, nebyl jsem si dostatečně jistý. Věděl jsem, že se na mě v hodině bude dívat paní učitelka a také paní docentka z fakulty. Cítil jsem se pod dvojnásobným dohledem. Paní docentka, ale na mě působila velice mile, mluvila se mnou přátelsky až jsem byl překvapený z toho, že je to docentka a má u mě hospitaci. Hodinu jsem měl patřičně připravenou, vedl jsem ji jako předtím, ale nějaká nervozita tu byla až do samotného konce. Po hodině jsem čekal, že se do mě pustí a řekne to bylo špatně, to bylo špatně, toto se mě vůbec nelíbilo. Ale tohle se nepřihodilo. Paní docentka, mě pochválila, dodala, že tam bylo pár drobných chybiček, které se ale během let učitelské praxe vyladí. Z toho jsem byl příjemně překvapen. Následně jsme se rozloučili a já se vracel do hodiny na fakultu. S paní učitelkou jsem byl domluvený na příští týden, kdy mě řekne také zpětnou vazbu k mé hodině.
239	59	ruský a francouzský jazyk	3	1	2	2	2	-1	1	2	Ve čtvrtek jsem vedl hodinu dějepisu. Domluvil jsem se na ni již před týdnem, a náhle co se neudálo. Večer ve středu mě volal pan učitel, že následující den ráno musí vyřídit nějaké rodinné záležitosti, a že tedy ve čtvrtek nebude přítomen. Tak jsem si řekl: „On tam nebude, budu je mít já, jsem zvědav, jaká to bude se sedmákama hodina.“ Věděl jsem, že to jsou pěkné rušivé elementy. Ráno, jak jsem přišel do školy, tak mě hned vyhledal kolega z kabinetu u pana učitele a říkal mně, že pan učitel tady není a předal mně plán, co mám s dětma dělat. Poté zvonilo na hodinu a šel jsem tedy do 7. třídy. Po příchodu do třídy, žáci přestali vykřikovat a divili se, že tam není jejich pan učitel, a že jsem tam jenom já. Na moji přítomnost byli zvyklí z náslechů, ale že jim povedu hodinu, některé jedince zaskočilo. Hned jsem žákům sdělil, že dnes budou mít mě, že pan učitel je nepřítomen, a rozdal jsem jim zadání písemné práce. Zpočátku jsem slyšel: „Cóó, my píšem!“ Řekl jsem jim, že písemku jim už naplánoval pan učitel a teď si ji tedy napíšou. Protesty hned ustaly, žáci začali psát. Někteří jedinci byli za pět minut hotoví, ale některým nestačila ani čtvrt hodina. Poté jsem jim písemky vysbíral i se zadáním. Následně jsme začali opakovat minulou látku. Následoval výklad nové látky. Probírali jsme sv. Václava. Nevěřil bych tomu, že toho tolik budou vědět, ale nachytal jsem je s dvacetikorunovou mincí. Ptal jsem se jich, kde můžou stále vidět sv. Václava, nevěděli, co mají odpovědět, tak jsem jim poradil. Hodina byla živá, myslím si, že je to bavilo. Celou hodinu dávali pozor, divil jsem se, protože na hodinách s panem učitelem spousta jedinců diskutovala mezi sebou a nedávala pozor. Ale dnes to bylo jiné. Ve zbytku času, zbývalo tak sedm minut. Vymyslel jsem jim aktivitu s historickou mapou. Vybral jsem vždy jednoho jedince, a ten šel k mapě. Řekl jsem mu například, ať mně ukáže, kde leží Uhersko, nebo kde se nachází jádro Velké Moravy. Někteří se u mapy tvářili jako by ji viděli poprvé, ani Prahu někdo nemohl najít. To mě docela překvapilo, protože mapu měl připravenou pan učitel na každou hodinu. Potom jsem si ale řekl, jsou to děcka, je příliš nezajímá, kde je Svatá říše římská, nebo kde je Kyjevská Rus. Je zajímá, kdy skončí hodinu, a kdo jim lajknul fotku na Facebooku apod. Vzpomněl jsem si na léta svojí základní školy, kdy se pan učitel ptal mé spolužačky, kde leží Moskva, a ona ji ukazovala někde v Anglii. Po ukončení hodiny, jsem na chodbě potkal pana učitele. Ten se mě hned ptal, jaké to bylo, zda nedělali nepořádek a jak to tedy proběhlo. Vše jsem mu sdělil a domluvil se na příští hodině, kterou opět povedu.
240	59	historie a křesťanská výchova	4	1	2	2	2	-1	1	2	Na Učitelskou praxi 2 jsem nastoupil na školu dle vlastního výběru. Nastoupil jsem na Základní školu Sloup, v okrese Blansko. Tuhle školu jsem si vybral, protože jsem zde necelé dva měsíce už učil, zastupoval jsem nemocného pana učitele. Praxi zde konám za předměty dějepis a ruský jazyk. Nastoupil jsem ve čtvrtek 7. března 2019. Přišel jsem do kabinetu paní učitelky, která mě měla provázet. Už jsem se znali z předešlého mého působení na zdejší škole. Pozdravili jsme se a šli spolu do její hodiny. Začala hodina dějepisu. Paní učitelka mě představila žákům. Uvedla, že zde budu konat odbornou praxi, že se s nimi budu setkávat v hodinách, a že je také budu někdy na pár hodin učit. Poté jsem si sedl do zadní lavice a poslouchal hodinu. Paní učitelka hodinu vedla, si myslím velice dobře, s dětmi to umí. Někdy bych s ní možná polemizoval nad nějakým přístupem k žákům, ale každý má svůj vlastní styl. Vyučující začal probírat učivo, byl to „Protektorát Čechy a Morava“. Na úvod pustila video, kde žáci se zatajeným dechem sledovali ty nacistické pohlaváry a Hitlera, jak přijíždějí na Hrad. Po konci videu paní učitelka provedla krátké vysvětlení. Následně začala rozebírat jednotlivé události v tomto tématu. Někteří žáci poté začala se chovat neukázněně, proto musela tyto jedince uklidňovat, aby dávali pozor a nebavili se spolu v hodině. Byla to jinak normální hodina. Následně další vyučovací hodinu jsem měl ruštinu. Paní učitelka mě přivítala, zeptala se na obecné věci, týkající se praxe, jak ji mám mít dlouho, co mám dělat na praxi aj. Poté jsem spolu šli do její hodiny do deváté třídy. Byla to třída vyhlášených vyrušovatelů, provokatérů a šikanátorů. Ruština byla až šestou hodinu, a žáci už nechtěli dělat žádnou aktivitu ve škole. Byly už „unavení“ a školu už mají celkem na háku, protože jsou přijatí na střední školy. Paní učitelka začala hodinu. Nejprve začali fonetickým cvičením. Zpívali píseň „Mileňkij ty moj“. Zde jsem si všiml, že všichni jedinci považují zpěv, a ještě k tomu v ruštině za trapný. Nechtělo se jim. Hodinu celkem narušovali. Když je paní učitelka zkoušela u tabule na tuto písničku. K tabuli přišli, jako by šli do hospody, ještě k tomu ruce v kapsách, vytahané tričko. Spousta jedinců má na sobě tepláky, vytahaná trička, mastné vlasy. To prostě já neuznávám, myslím si, že do školy má jedinec chodit řádně upraven a oblečen.
241	59	historie a křesťanská výchova	5	1	2	2	2	-1	1	2	Další den mě čekalo rovnou vedení hodiny ruského jazyka v sedmé třídě. Paní učitelka mě řekla, co mám s nimi v hodině udělat a zbytek, že je na mně, že mně nechává volnou ruku. Dále mně řekla, ať od nich nečekám žádné zázraky, že si stále pletou písmenka, místo „otkuda, čtou otkýda“ a tak podobně. Také mě řekla ideu, která mě začala velice zajímat, že všichni jedinci v této době, kteří se učí angličtinu a začnou se učit také ruštinu, tak mají velký problém se skloňováním podstatných jmen. Žáci necítí v ruštině slovanství, neuvědomují si, že je zde podobnost s češtinou. Např. Místo věty „Mojá máma rabotaejt žurnalístkoj. řeknou Mojá máma rabotaet žurnalistka.“. Ona sama tomu nechápe. Když jsem přišel do jejich třídy, žáci se divili, že je mám na hodinu. Krátce jsem se jim představil a chtěl jsem to také od nich. Vše probíhalo v ruštině. Následně jsme psali slova na tabuli. Někteří z nich neuměli psát všechna písmenka azbuky, nedivil jsem se tomu a s trpělivostí jsme to spolu opravili. Hodina dopadla celkem dobře. Poté jsem měl náslech v hodině dějepisu. Zde začala paní učitelka probírat téma holokaustu. Znovu jim pustila video. Některé dívky se jí ptali, jestli nemůžou jít na chodbu po dobu trvání videa, že se na něj nechtějí dívat. Paní učitelka svolila. Na videu byla ukázána mrtvá těla lidí z koncentračních táborů. Po konci hodiny jsem se paní učitelky ptal, jak se k tomu staví. Ona mně řekla, že jim to video chce pustit, a že chce, aby o tom věděli, že se to dělo, a aby si vše uvědomili. S tím jsem souhlasil. Mezi tím jsem se spolu chystali na dozor na chodbě, tento dozor trval celou hodinu. Také jsem ji zároveň opravoval písemky do dějepisu, které žáci psali na téma „Protektorát Čechy a Morava“. Velice mě pobavilo, když žáci popisovali atentát na Heydricha. Někteří přejmenovávali československé parašutisty Jana Kubiše a Jozefa Gabčíka na týpek 1 a týpek 2. Při popisu používali emoce, bylo to citově zabarvené líčení. Mezitím jsem vedl s paní učitelkou rozhovor, ve kterém mně řekla zajímavé věci. Například: jakmile se vyskytne na škole nějaká věc, se kterou některý vyučující nesouhlasí, tak se to okamžitě přenese do školního řádu, kde je to zakázáno. Příkladem může být, že žáci se nesmějí mezi sebou chovat vřele až intimně. Byl zde příklad školní lásky, kdy se dva jedinci líbali na toaletách. Ve třídách mě vadí neustálý nepořádek. Žáci mají pod sebou neustále nastlané. Je tu spousta papírků, sáčků od svačin, ale že by to uklidili, je ani nenapadne.
242	60	speciální pedagogika a hudební výchova	4	-1	-1	-1	-1	-1	-1	-1	První dny na praxi byly pro mě velmi pozitivní. Paní učitelka se mě snažila obeznámit se všemi dětmi a jejich specifiky. Ve třídě se nachází tři děti s vývojovou dysfázií a dvě děti s poruchou autistického spektra. Děti na mě reagovaly velice dobře, usmívali se a když po pár dnech mě také začali zdravit. Jeden chlapec byl velmi hodný, pořád mě bral za ruku a chtěl mi něco ukazovat a taky jsem mu měla podávat různé věci a hračky z polic. Po nějaké době mi paní učitelka řekla, že je to malý manipulátor, a že mu nemám dávat všechno co chce, že toho bude jen využívat a taky, že by se měl zapojovat do hry s ostatními dětmi. Většina dětí si tam ale hraje sama. Jelikož jsem tam byla nová, tak mě ten chlapec využíval. Moje prvotní radost z pozitivního kontaktu opadla a zbytek praxe jsem ho musela odhánět a říkat mu, že má jít sám a nevšímat si ho. Přitom mi to ani nevadilo s ním chodit různě po herně, ale paní učitelka to ví samozřejmě lépe než já, co je nejlepší. Navíc mi to řekla tónem, jakože to mám přece vědět, že je to jasné.
243	60	speciální pedagogika a hudební výchova	5	-1	-1	-1	-1	-1	-1	-1	Dneska byl můj poslední den praxe, paní učitelka se mě zeptala, jestli by si na mě mohla vzít nějaký kontakt. Řekla jsem jí, že s tím nemám problém a poté mi vysvětlila, že si vezmou vždy kontakt na praktikantky, které se jim zamlouvají a popřípadě by je v budoucnu kontaktovaly, pokud by sháněli pracovníky. Ke konci dne přišla paní ředitelka a ptala se mě, jestli bych nemohla nastoupit od září jako vychovatelka, že jim tam chybí lidi. V září ale jedu na rok do Kanady, takže jsem jim řekla, že to je možné až další rok. Byla jsem ale ráda, že se zeptaly, člověk si pak řekne, že není úplně k ničemu, a že třeba nevadí, když nemá spoustu zkušeností. Uvědomila jsem si ale, že ve třídě, kde jsem praxi vykonávala bych pracovat nechtěla. Člověk musel být pořád neskutečně aktivní, aby děti přiměl vůbec k nějaké práci. Často také musel nad nimi stát a říkat jim, co mají dělat, jinak se na vás jen dívají. Celkově nebyly děti vůbec samostatné a ke všemu potřebovaly spoustu času, než nějaký úkol splnily.
244	61	český jazyk	4	1	1	1	1	2	2	1	27.3.Renesance a humanismus u nás -ten kdo sestavoval RVP to asi myslel docela vážně: učit tyhle středoškoláky literární historii je tak strašně k ničemu, ale je to jednoduché:) zvlášť když někdo okopíruje ŠVP od gympláků:/ -hloupé, že už prostě nejsou na aktivizaci zvyklí, pro ně je sedět jak pecky a psát si (a pak se to našrotit) snad příjemné? -nezájem – zabiják aktivity, radši mít tři ADHD, který budou mít zájem aspoň o něco než tyhle mlčící panny jejichž jediná otázka k tématu je: A co si z toho máme zapsat, pane učiteli? -zároveň jim to člověk nesmí mít za zlé, když to tak po nich na celé té škole chcou:/ -kreativita je s tím spojená: proč se víc nepíšou slohovky? Vždyť je to geniální nástroj jak je naučit myslet a myslet aktivně. Zadruhé míň práce s přípravama na hodinu:) a opravování slohovek zas tak strašnýho času nezabere, kór když se některé proberou před třídou. -Ať žije Illková a její výstupy před třídou! Tihle lidi sou dospělí, na střední škole a projevit se mimo dav je tak stresující, že si mluvní cvičení napíšou slovo od slova a co teprve referáty... -Striktně dbát na to aby referáty byly jen podle osnovy a nikdo se je neučil nazpaměť – jenže tady narážíme na inteligenční strop, pro to aby člověk mohl o problému mluvit ho musí nejdřív pochopit a analyzovat, co je důležité a co je balast a to ne každý dovede. Jak se tahle schopnost projevuje na klasifikaci? Protože ti, kteří ji mají mají brutální výhodu (minimálně časovou). -neschopnost propojovat předměty: tohle přece víte z dějepisu, ne? Problém jak vrata: předměty jsou oddělené koleje a vagóny vědomostí prostě z jednéna druhou nepřejedou:) Jak stavět výhybky? -přitom schopnost propojitpředměty znamená, že se spoustu věcí nebudu muset učit dvakrát a tímpádem budu mít víc času na jiný věci? -nápad-vytvořit příručku studenta: jak si ulehčit studium, jak dosáhnout nejlepších výsledků za málo námahy... - přemýšlet nad věcima, ptát se v hodině, propojovat předměty, být aktivní v hodině, snažit se věci nejdřív pochopit a pak je teprve zapsat (pokud vůbec) -jenžejak říkal Ošmera: ne všichni jsou ten typ, kterým to pomůže a navíc inteligenční strop...
245	61	český jazyk	5	1	1	1	1	2	2	1	"CR2 28 lidí z toho 3borci, 3lidi chybí -Anna Karenina -systematik, frontál, jasná subordinace -ústní zkoušení-pomoc, humor, ,,neumím"", sebehodnocení (,,Tak na co to dneska vidíš?"") -zápisy v sešitech velmi kvalitní/vyžadované/kontrolované -rabská morálka? Je někdo pro koho se takhle prostě musí, protože by jinak nedělal nebo se dají lidi naučit aby dělali? Je doména školy je učit látku nebo je naučit tohle? Dá se to vůbec naučit? -všichni dohromady -výstrach maturou -síla a sebejistota učitele jako záruka přežití: jak by tohle přežili ti, kteří se u nás v seminářích bojí promluvit na svoje spolužáky? -oni fakt poslouchají! A píšou si i když tomu nerozumí – inteligenční strop?! Opravdu existuje a u někoho je dost nízko:( -tvrdé pravdy – heslovitost – jediná možnost jak se to naučí většina (okecávači to mají jako základ, drtiči se to našrotí...) -opakovačka na konci > skvělý time management HT2A 19lidí z toho 2borci 4chybí -ten stejný obsah -,,paní učitelko, ale to jste napsala špatně"" méně sebejistého by sežrali, a pak že člověk jako učitel nemusí být tvrdý jak dřevo -ať žije bifl, ale tady to jinak nepude (inteligenční strop) (ať se jsou teoretici s maslovovkou vycpat) -uprostřed hodiny zástupkyně (tak jsem s nima práci zkontroloval sám, od třídy bráno pozitivně) -hodinky! Brát si do hodin hodinky protože ty ve třídě jsou zrádné! -škola jako totalitní systém – žáci se bojí učitelů, učitelé zástupců (výš nevidím:) -10minut ticha TICHA při samostatné práci i když učitel nebyl ve třídě -dbát na detaily -pracovní sešit Didaktis se zase ukázal jako nanicvěc 8.3.HT2A 15holek 1.hodina -dokončení tolstého a polský realismus -pravopisný test – doplňovačka (a je ticho jako v hrobě) -ticho jako u Peňázové > strach? (může být strach coby důsledek síly základem důvěry k člověku/autoritě?) -pozdní příchod s kafem :) komentováno a už sedí a píše test -trojčení + myšlenková mapa > bifl naučený slovo od slova -,,celou větou"" ,,Pokračuj Anetko"" -zápis do sešitu na prezentaci -oslovení hipokoristiky -,,co si musíme pamatovat?"" -quo vadis – popis postav, metafora, enumerace, metonymie -trénuje se maturita ne znalosti (doslova) CR1 20lidí z toho 3borci 5chybí -přečtení ze sešitu -ang.renesance -,,já sem to psal já sem dostal pětku"" tad dneska třeba dostaneš druhou boručku pojď"" :)jako fakt? -trojčení + myšlenková mapa -mluvní cvičení – příprava 3minuty (je to něčemu, když jinak mají sedět a mlčet; zdůvodňováno maturitou, že nedávaj ústní – kdo by se taky divil na téhle škole vedoucí své svěřence k výřečnosti a tvůrčímu myšlení:/) -všichni píšou z prezentace -problémy se čtením! Funkční negramotnost v prváku? -kdy je učí seznam trop a figur 11.3. CR2 ZSV -kázeň dělá učitel -aktualita - ,,kdo poslouchal aktualitu?"" -,,do sešitu si napište: 11.3.45.hodina kultura odívání"" WTF co jako? -všem včetně učitelky je jasný, že je to k ničemu! -,,holky vám diktují to co je podstatné."" ??? -,,musíš nadiktovat jednu větu"" ??? -,,nám to shrne"" -ještě že tu nemámoc okecávačů nebo víc inteligentních lidí na gymplu by ji sežrali -,,můžou zkončit naproti"" :) -tvrdě vyžadovaný sešit, ale píše se tam, aby se psalo 11.3. HT4A 13lidí z toho 2borci 2chybí -Žáček a Skála (lit.po r.48) -maturita je cíl a sebevědomí je jediná možnost jak přežít (nebo nedostatek sebereflexe jako je tomu v ZSV) -trojčení coby silný způsob opakování -,,pište si"" a je ticho -trojčit na významy a lit.teorii -praktická příprava k maturitě - >pracovní listy, rozbor i poznámky o autorovi -Realismus v dramatech (Maryša) CR2 CJL -test francouzský a anglický realismus; pol.literatura -zůstane stát a omlouvá se (!!!) -,,zaregistrovali jste, že už zvonilo, děcka? Pak není důvod abyste se bavili..."" a je ticho briliant -ale opisujou jak normálně, jen se víc bojí (nebo není vynalézavost?) -a radí/spolupracuje se taky -práce s tichem jako vyžadování kázně na výbornou! -,,vybrala jsem čtyři z vás"" soutěže, proč se ty věci vlastně dělají? -jednorázové přezůvky -perfektně rozlišená poměnka a zapoměnka -trojčení na konec hodiny – vše zopakováno zua dvě minuty"
246	62	geografie	1	1	1	1	1	-1	3	1	Po prvních dvou týdnech jsem toho na hodinách zeměpisu moc neviděla. Zatím jsem byla jen na třech hodinách a zjistila, že pan učitel si jede svůj stereotyp. Nejde o frontální výuku, ale každá ta hodina je jako přes kopírák. Začne se představením, jak bude hodina vypadat (ano, pořád stejně), poté dostanou žáci 10 minut na přečtení informací v knížce, pak si udělají skupinky, jak chtějí a vypracovávají pracovní list. Po vypracování listu se vrátí na svá místa a kontrolují list s učitelem. Potom následuje celkové shrnutí, kdy učitel pustí prezentaci a vše ještě jednou zopakuje. Na posledních 5 minut hodiny mají vždy práci s atlasem, kde se učí vyhledávat různé geografické objekty v mapách – jsou to šesťáci. Některé skupinky během té skupinové práce vyplňují, někteří si povídají… Při prvním projití s učitelem učitel klade otázku, kdo ví odpověď a děti se hlásí – hlásí se převážně ti samí, ale toho si učitel všímá a někdy vyvolá a ostatní neaktivní žáky. Při celkovém shrnutí s prezentací vše opakuje a někdy přidá povysvětlení. Obsahově mi přijde, že toho moc za hodinu neproberou a hlavně je všechno tak povrchové. Učitel mi po hodině řekl, že nemůžu chtít vědět po dětech na základní škole, co to je geoid. Tak si říkám, na co tu ty 4 roky studuju, když jim tam pak stačí říct, že země je kulatá… Ale třeba se to ještě zlepší a je to jen první dojem. Zajdu se podívat i do jiných tříd na jiné učitele, abych s rozšířila obzory. Nejvíc dojmů a zmatenosti mám z hodin němčiny, kde se mi asi rozplynuly všechny ideály, co jsem měla. Hned na první hodině v 8. třídě jsem si všimla, že učitelka mluví z 90 % v hodině jen česky. Jediné, co zaznělo jen v němčině, byl pozdrav a pokyn k sednutí. Jinak během hodiny mluvila na žáky česky, případně pokyny k otevření učebnice nebo cvičení překládala do němčiny, ale s tím, že nejdříve to řekla žákům česky a poté německy. To podle mě ztrácí úplně význam, jakmile to slyší česky, tak nějaké další „ německé bláboly“ už nevnímají. Myslela jsem, že po dvou letech výuky němčiny by základní úkoly měly zvládat v němčině bez překladu. Vůbec nechápu, jak to, že po dvou letech se učí teprve časování slovesa sein (být) a ještě jim to úplně nejde. Mají tu němčinu úplně na háku. Když dostanou cvičení na trénování mluvení a mají si povídat ve dvojicích, mluví samozřejmě jen česky, jen v případě, že se učitel jednou za 10 minut projde po třídě, tak dělají, že pracují a snaží se něco německy říct. Myslela jsem si, že od mechanických cvičení a rozhovorů se už opustilo, ale opak je pravdou. Mluvní cvičení, co dělají v učebnici, je podle předepsaného vzoru a žáci, pokud se jim vůbec chce a dělají něco, tak jen opakují napsanou větu a vůbec netuší, proč je v 1. pádě taková a taková koncovka, proč při otázce stojí sloveso na prvním místě apod… I ten neklid v hodině by mě štval. Někteří se tam baví, a pokud to není úplně nahlas, tak to učitelka neřeší. Hleděla jsem s otevřenou pusou. Po hodině jsem se učitelky ptala, jestli toto je standardní průběh hodina. Odpověď mě zarazila. Prý to není jazyková třída a ví, že je to vůbec nezajímá, tak nač je i sebe v té hodině nějak zatěžovat a trápit, když jakmile odejdou ze školy, tak už nejspíš s němčinou nepřijdou do kontaktu… Ok, řekla jsem si, není to jazyková třída, ale neměl by se učitel snažit vzbudit v žácích zájem o ten předmět/ jazyk? Další den jsem se šla podívat do hodiny 6. třídy se stejnou učitelkou. Byla jsem zvědavá, jestli hodina bude vypadat stejně. Tentokrát tato třída byla jazyková, němčinu se učí ale až od letošního roku, mají ji teda sotva dva měsíce. V této hodině jsem opět koukala, ale v pozitivním slova smyslu. Tito šesťáčci toho umějí za dva měsíce pomalu víc, než ti osmáci za dva roky. Sein časují mnohem lépe a učí se časovat další slovesa. Jen si myslím, že je opět vybraný špatný typ cvičení k procvičování mluvení. Opět cvičení z učebnice s předepsaným vzorem, žáci to pouze čtou, sloveso zůstává stejné, jen obměňují podstatné jméno (různé sporty). Mluví ve dvojicích, jeden je lichý, tak jdu za ním, aby měl dvojici. Učitelka vymyslela, že se budou děti přesunovat, aby mluvili se všemi spolužáky, tím pádem se u mě vystřídali všichni žáci. Spousta z nich špatně vyslovuje, komolí slova s angličtinou,… Učitelka stojí před tabulí a pozoruje, ale myslím si, že zepředu nemá šanci kontrolovat, jestli děti nedělají chyby, správně vyslovují atd. Děti to ale baví. Z téhle hodiny jsem měla celkem pozitivní dojem. U této učitelky mě mrzí, že vzdala práci s nejazykovými třídami, že se nesnaží jim ukázat, že je pěkný jazyk a může být taky užitečný. A teda fakt nechápu, že na ty osmáky mluví česky převážně. Vždyť oni potřebují ten jazyk slyšet, zafixovat si ho. Ale třeba se to v dalších týdnech zlepší.
247	62	geografie	2	1	1	1	1	-1	3	1	Po dalších dvou týdnech se u mého provázejícího učitele moc nezměnilo. Jeho hodiny jedou stále podle stejného scénáře. Když jsme se o tom s ním bavila, říkal, že na nějaké inovace v podobě aplikací jako je kahoot je už starý (přitom si myslím, že mu může být 35-40 let, může být tak v půlce učitelské kariéry…) a změny má přinést až moje generace. V jedné hodině jsem byla svědkem, kdy žáci vůbec nepracovali ve skupinkách, nevyplňovali pracovní listy a dělali opravdu velký rachot. V tu chvíli učitel zakročil celkem rázně. Byla to jeho třída. Ukrojil si ze zeměpisné hodiny asi 10 minut, kdy jim důrazně vysvětloval, že takto se nepracuje a pokud chtějí, mohou dělat vše samostatně a na konci na známky ohodnotí vypracované listy. Na žáky to zabralo a srovnal si je do latě. Minulý pátek byl na škole projektový den, kdy se neučilo, ale učitelé ve dvojici měli různé dílny. Můj provázející učitel mě dílnu s mým spolužákem Martinem Jelínkem, který zde již na částečný úvazek učí. Martin si to vzal na starosti a vymyslel práci s kapotem, kdy si děti nejdříve zkusily jeden zeměpisný kahoot a poté si vyzkoušely sestavit a zahrát vlastní kahoot na téma Nagano. Zmiňuji to tu, protože se mi líbilo, jak to děcka chytlo. Někteří to z Martinových hodin zeměpisu znali, pro některé to byla novinka, ale všechny to bavilo. Můj provázející učitel si to vyzkoušel také a byl do toho zapálený. Nestihli jsme se o tom ještě pobavit, ale myslím, že ho to mohlo přesvědčit, aby své hodiny oživil nějakou takovou aplikací. Byla jsem se podívat i na hodinách jiných učitelů. Sám provázející učitel říkal, ať se jdu podívat jinam, ať vidím různé styly vyučování a od každého si něco vezmu. Šla jsem se podívat na hodiny Martina, které se mi velmi líbily. V jedné třídě zrovna žáci prezentovali své projekty na vesmírné organizace. Žáci byli rozděleni do pěti skupin a měli týden na to, aby si vytvořili postery na zadané téma. Každá skupinka měla jednu organizaci a měli vyhledat podstatné informace a zajímavosti o organizacích. Musím říct, že postery byly krásné. Žáci si je pěkně vymalovali, dokázali vystihnout podstatné informace. Až na jednu skupinku se neobjevili žádné irelevantní informace. Skupinky musely prezentovat před tabulí, každý musel něco říct, mohli to číst z posteru, důležité bylo představit skupinku, téma, informovat ostatní a poděkovat za pozornost. Ostatní si při prezentaci měli za úkol dělat poznámky. Učitel na konci zhodnotil, co se mu na které skupince líbilo a nelíbilo, co by se dalo zlepšit, ale neurčil, kdo byl nejlepší a kdo nejhorší, aby ve třídě nevzbudil důvody k posmívání nebo vytahování se. V další hodině procvičoval s žáky prostřednictvím kahootu téma na písemku. Škola má k dispozici tablety, takže není problém hrát kahoot ve třídě. Problém je s připojením na wifi, které hapruje, ale nakonec to zvládli a všichni si zahráli a procvičili látku. Dal mi možnost nahlédnout do připraveného testu na písemku a líbilo se mi, že kombinuje více typů otázek. Test obsahoval uzavřené otázky (ano X ne), otevřené otázky, náčrt schémat a argumentační otázku, kde měli žáci napsat 5 věcí k danému tématu a říct, proč to tak je. A i s ní si děti dokázaly poradit, i když u některých bylo vidět, že jim dělá velký problém vysvětlit proč… Myslím, že Martin si dokázal během méně než roku vybudovat autoritu u žáků a mají ho rádi. Každou hodinu se snaží dělat trochu jinak, obměňovat je. Vidím v něm opravdu velký potenciál a chtěla bych, aby i moje začátky byly takové. Byla jsem i na jedné hodině jedné paní učitelky, která se sedmáky probírala Afriku. Práci nechala zcela na nich a to takovým způsobem, že hned na začátku hodiny jim řekla, že si každý vybere jeden stát Afriky a z tematických map zjistí o daném státu co nejvíce informací. Ovšem každý žák musí mít jiný stát a při domlouvání nesmí nikdo promluvit. Což se mi velmi líbilo, protože žáci musí nalézt řešení, musejí si poradit bez překřikování se, hádání atd. Okamžitě začali pracovat, seběhli se k tabuli a každý si napsal svůj stát. Pokud se objevily dva stejné státy, museli se beze slov domluvit, kdo ustoupí a vezme si jiný stát. Komunikace bez slov byla skvělá a myslím, že se tímto způsobem učí se více respektovat. Celou hodinu žáci získávali informace a sepsali si je. Posledních 10 minut si sedli do kroužku a každý představil svůj stát. Ostatní si zapisovali informace. Bohužel do navazující hodiny jsem nemohla jít a nevím, jak s tím dále pracovali. Ale líbil se mi i tento nápad pojetí hodiny, hlavně ta práce s tematickými mapy. Samozřejmě předpokladem je, že s nimi umějí pracovat. Myslím, že to zvládli obstojně. Tato paní učitelka je otevřená novým přístupům, zajímá se o různé inovace, programy, hry, kterými by mohla svoji výuku oživit. Požádala mě, jestli bych si do její výuky připravila nějakou aktivitu na 20 minut, nějakou novinku, tak jsem tuto výzvu přijala a sama jsem zvědavá, co vymyslím. Je vidět, že co učitel, to jiný přístup a je opravdu jen na mě, odkoukat od každého to nejlepší a snažit se zkombinovat tyto přístupy co nejlépe a hlavně tak, aby fungovali. Další týden mě čeká již učení, tak jsem zvědavá. Jsem z toho nervózní, jak to zvládnu.
248	62	geografie	3	1	1	1	1	-1	3	1	Tak dalších 14 dní praxe za mnou. Nebo spíš jen týden, protože jsem byla nemocná. Moc se toho od minule nezměnilo. Učitel jede stále svůj model učebnice, skupinová práce s pracovními listy, projití pracovních listů, souhrnné opakování s prezentací a v posledních pár minutách hodiny hledání v atlase. Říkala jsem si, jak to ty děcka může bavit, když takhle jedou celý rok jedno a to samé. Uvědomila jsem si, že chodím do třídy šesťáků, takže tento styl jedou jen 3 měsíce. A už teď bych řekla, že je vidět, že je to přestává bavit. Jejich práce už není tak klidná, vyrušují u toho, dělají blbosti, některé skupinky vůbec nepracují, některé to mají za 3 minuty hotové a pak se nudí… Stále více je vidět, že jet si jen to svoje celý rok není ta správná cesta. Je potřeba žáky překvapovat, oživit jim něčím tu hodinu, jinak je to přestane bavit. Řekli jsme si s provázejícím učitele, že je na čase, abych začala pomalu vstupovat do hodin. Děcka si mě už okoukali a já už v té třídě taky jen sedím a nic nedělám, jak se to všechno pořád opakuje. Není čemu novému se přiučit. Nechtěla jsem do toho skočit po hlavě, tak jsme se domluvili, že vstoupím do hodiny až na konci a zadám pojmy k hledání v atlase tentokrát já. Učitel si odučil svoje a já tedy přišla na řadu. Byla jsem míň nervózní, než jsem čekala. Většího trémistu asi neznám než jsem já. Ale asi jsem cítila, že mě ta třída tak nějak přijala mezi sebe. Představila jsem se ještě jednou a zadala pojmy k hledání. Žáky hledání v atlase baví, vrhli se do toho po hlavě. Procházela jsem mezi nimi, někteří se mnou i komunikovali, ptali se, pokud nemohli něco najít. Měla jsem z toho radost. Slyšet poprvé paní učitelko bylo vzrušující. Další hodinu, poslední, kde jsem byla, jsme se rozhodli, že už vezmu část na sebe. Pořád tedy stejným (nudným) učitelovým způsobem, ale to jsem tak chtěla. Na první hodině, kde s nimi budu spolupracovat déle než 5 – 10 minut, jsem nechtěla, aby měli úplnou změnu. Připravila jsem se tedy na hodinu podle knížky, z které čerpají informace a podle pracovních listů, které poté vyplňují. Před hodinou jsem byla pěkně nervózní, ale jak jsem stoupla před tabuli, tak to ze mě celkem spadlo. Zadala jsem žákům četbu v učebnici a kontrolovala, zda čtou. Za chvíli to měli přečtené, dala jsem jim pokyn, ať si vyplní pracovní listy, klidně i ve skupinách, jak jsou zvyklí. Tady nastal první problém – utvořilo se asi 9 skupinek, většina pracovala pěkně, snažili se. Jedna skupina holek se tomu ale vůbec nevěnovala, vyplnily první dvě otázky a skončily. Chvíli jsem nad nimi stála, tak dělaly, že přemýšlejí, když jsem poodešla, začaly se zase bavit o něčem jiném. Po chvíli jsem za nimi znovu zašla, zeptala se, zda pracují na tématu, tak samozřejmě, že tvrdily, že ano. Nechala jsem je být, protože alespoň nevyrušovali. Problémy mi dělala skupinka asi 6 kluků (počet lidí ve skupince nebyl omezený a to byla asi hlavní chyba). Hned začali vyrušovat, dělali blbosti. Šla jsem za nimi a koukala, až začnou pracovat. Hned se začali ptát na věc z pracovního listu (probírali jsme čas na Zemi, převody jednotek a v listě nebylo dobře napsané, co se po žácích chce) a dělali, že je to zajímá. Snažila jsem se z nich správnou odpověď vymámit, začali ale dělat znovu kraviny (bavili se, smáli se, ptali se mě, jestli chci vidět kouzlo apod.). Jeden z nich pak najednou řekl správnou odpověď, tak jsem ho pochválila a řekla jim, ať se věnují zeměpisu a povídat si můžou, až to budou mít vše vyplněné. Autoritu jsem u nich moc nezískala, stejně se bavili dál, tak jsem šla za učitelem, že skupinovou práci rozpustím, protože ta skupinka opravdu vyrušuje a nedělá a někteří jsou už hotoví. Učitel neváhal, vzal to do svých rukou a nastoupil na chlapce. Musím říct, že od takového mírumilovného člověka jsem nečekala, že dokáže tak zvýšit hlas. Kluci najednou poslouchali jako hodinky. Já jsem na ně nechtěla zvyšovat hlas, abych na první hodině nevypadala jako hysterka. Skupinovou práci jsem rozpustila, společně jsme si prošli pracovní list (i když jsem si zpětně uvědomila, že jsem s nimi zapomněla projít tu nejtěžší věc z pracovního listu, s kterou měli velký problém…moje chyba, řídila jsem se otázkami od učitele, které měl v prezentaci, a tomu tam tato otázka chyběla). Při procházení správných odpovědí v pracovním listě se mnou ale žáci komunikovali, hlásili se ve velkém, z toho jsem měla radost. Nejhorší by byla tichá třída. Nakonec jsem zadala zase nějaké pojmy z atlasu a zvonilo. Celkový pocit z této hodiny mám celkem dobrý, čekala jsem mnohem větší katastrofu, ještě když je to na téma, kterému úplně neholduju. Chyby tam samozřejmě byly, ale na první hodinu myslím, že jsem to ustála v pohodě. Příští hodinu budeme opakovat na písemku, tak jsem jim připravila Kahoot, někteří ho znají z hodin občanky, kde to s nimi učitel občas hraje. Doufám, že je to bude bavit a zase si je trochu získám.
249	62	zeměpis	4	1	1	1	1	-1	3	1	Po tříměsíční pauze zpátky na místě činu. Znovu Horácké náměstí, ale s jiným provázejícím učitelem. Proč ta stejná škola? Když jsem si v prvním semestru vybrala tuto školu, byla jsem rozpačitá. Učitelé milí, prostředí pěkné, ale vyučovací metody se mi moc nezamlouvaly. Na konci praxe jsem byla ale vcelku spokojená. Tak jsem si řekla, proč měnit za jinou, když to nemusí být lepší. Sice špatná zkušenost je také přínosnou zkušeností, ale šla jsem raději na jistotu. A proč nový provázející učitel? Za prvé, ten dřívější již jednoduše nevypsal zeměpis a za druhé, i kdyby ho vypsal, nevybrala bych si jej znovu. Chtěla jsem vidět jiný přístup, jiné metody vyučování geografie. U dřívějšího učitele jsem po celou dobu praxe viděla jen jeden typ výuky, a sice čerpání informací z knížky, následná práce ve skupině, kdy žáci vyplňovali pracovní listy, společná kontrola pracovních listů a závěrečné shrnutí s prezentací. Pomohl mi velmi s nervozitou, ostychem vystoupit před třídu a s komunikací se žáky. Na začátek praxe mi dal dobré rady, ale k dokonalosti chyběla pestrost výuky, možnost inspirovat se od něj v plánování hodin. Dával mi možnost, ať si sestavím výuku podle sebe, ale bylo těžké čerpat inspiraci, jak tu výuku vést jiným způsobem. Proto jsem byla rozhodnutá jít k jinému učiteli a načerpat nové zkušenosti. S nynější provázející učitelkou jsem nadmíru spokojená. Její přístup k výuce se mi velmi líbí. Žádná nudná frontální výuka, žádné prezentace, ale aktivní zapojení žáků do výuky. Hned první den jsme se domluvili na výuce. Nechtěla jsem hned začít učit, přece jen jsem si za ty tři měsíce zase odvykla a nechtělo se mi do toho pouštět po hlavě. Provázející ale jasně řekla, že bude jedině ráda, když ty hodiny odučím za ní. První hodiny se seznámím s třídami a pak hned využije mé přítomnosti a výuka bude v mých rukou. No, popravdě, moc mě nepotěšila, ale odporovat jsem jí nechtěla, tak jsem na to kývla. V pátek, v pondělí a ve středu jsem měla náslechy. Zapisovala jsem si jako divá všechny aktivity a postupy učitelky. Parádní hodiny. Bylo vidět, že to ty žáky baví. Sice ne vždy byla kázeň stoprocentní, ale rychle si je uměla srovnat do latě. Každou tu hodinu byli žáci aktivní, pracovali sami nebo ve skupinkách, hodiny šlapaly jak po másle. Někdy mi přišlo, že je ta hodina jedna velká improvizace a žáci za tu hodinu toho moc neudělají, ale opak byl pravdou. Zadání hodiny „zpracujte/vytvořte logo Libereckého kraje“ se mi zdálo nesmyslné a nedovedla jsem si představit, že tímto způsobem dokáže učitelka s žáky probrat učivo. V hodině jsem ale pochopila, jak to bylo myšleno a musím říct, že to byla skvělá aktivita, která žáky bavila. Vypracovali krásná loga, v kterých byly zahrnuty všechny důležité informace, které kraj charakterizují, jsou pro něj typické. Řekla jsem si, že jsem si vybrala fakt dobře, tady se něco naučím, načerpám inspiraci, bude to jen přínosné. Dnes, v pátek, jsem poprvé učila. Hned po týdnu, jak řekla učitelka. Rovnou čtyři hodiny v kuse. Ještě že tři třídy byly sedmáci, takže jsem vlastně dělala jen dvě přípravy. Ale i tak byla příprava opravdu zdlouhavá. Než jsem vymyslela, co s žáky dělat, aby to mělo smysl, trvalo to půl dne. Dnes jsem nakráčela do školy s tím, že to prostě nějak zvládnu. Maximálně to bude průser, nějak to v těch hodinách ale přetrpím a ponaučím se do příště. Se sedmákama to bylo v pohodě. I když bylo zajímavé sledovat, jak si člověk vytvoří jednu přípravu pro tři třídy, ale v každé to funguje trochu jinak. Jedni se chytají na „brainstorming“, má to nějakou hloubku, spoustu zajímavých a důležitých informací, ve skupině pracují celkem dobře a rychle. Další třída při „brainstormingu“ „háže“ do placu jen města a státy, na nic jiného se nechytají a při práci ve skupině téměř nic, za stejnou dobu jako ti předchozí, neudělají. Další třída je něco mezi - „brainstorming“ moc nefunguje, ale ve skupině pracují dobře. Z toho jsem usoudila, že nevydařená hodina nemusí nutně znamenat špatnou přípravu. Je to kombinace přípravy a hlavně přístupu žáků. S deváťáky to bylo horší. Podle všech učitelů nejhorší třída na škole. Přece jen jsou na škole poslední půlrok a mají již vše „na háku“. I příprava z mé strany byla horší, nevěděla jsem, jak mám uchopit vyučování krajů, abych to v té hodině přežila… Nakonec jsme to nějak zvládli, i když jsem se oproti předchozím třem hodinám cítila velmi nejistě. Protáčení očí žáků při každém pokusu rozvířit debatu, nebo když jsem po nich chtěla nějakou aktivitu, mě znervózňovalo a říkala jsem si, že by už ta hodina mohla skončit. Ale udělali vše, co jsem po nich chtěla, ani tolik nevyrušovali, proto nakonec hodnotím hodinu kladně. Celkově jsem asi spokojená se svým výkonem. Učitelka mě chválila slovy: „Neboj se, myslím, že ty ses pro to narodila.“ Beru to však jako velkou nadsázku. Ale potěšilo mě, že to nebyl průšvih a pochválila mě. Myslím, že jsem to zvládla docela dobře. I když vím, kde mám mezery. Nechám se znejistit rychle nějakou informací nebo otázkou od žáků a pak nevím, jak z toho vybruslit, co odpovědět, abych nevypadala hloupě. Ale vím, na čem musím pracovat a co pro to udělat. Celý den byl docela adrenalin. Odcházela jsem ze školy naprosto vyčerpaná, ale s dobrým pocitem, což je pro mě teď důležité. Uvidím, jak to půjde dál.
250	62	zeměpis	5	1	1	1	1	-1	3	1	Tak dalších pár týdnů praxe je pryč. Pro moji smůlu jsem na 14 dní onemocněla, takže od posledního semináře mám za sebou jen jeden týden praxe. Nicméně myslím, že to byl vydařený týden, co se praxe týče. Náslechy už nepřipadají v úvahu. Učení 7. a 9. třídy je již jen v mé kompetenci. Provázející učitelka nechává vše na mě, nemluví mi do příprav, nekontroluje je předem. Vždy si jen řekneme téma příštích hodin a já se s tím nějak doma a následně v hodině poperu. Učitelka téměř do hodin nezasahuje, maximálně pokud se jí zdá, že kázeň žáků není úplně v pořádku. Ve svých hodinách strpí větší nekázeň, v mých chce, aby žáci poslouchali a pracovali na 100 %. Samozřejmě pokud mně se zdá, že žáci neposlouchají a dělají rámus, zasáhnu. Ale učitelka má pochopitelně větší autoritu než já, poslechnou ji ihned. Po hodině vždy zhodnotí chování žáků a moji práci. Zatím jsem se nesetkala s nějakou výtkou, maximálně s nějakým doporučením, jako např., že po práci ve skupině je dobré okamžitě vrátit žáky na svá místa a až poté zahájit prezentace nebo kontrolu jejich práce. Se sedmáky jsme probírali USA. Časovou dotaci jsem se souhlasem učitelky stanovila na 4 hodiny. První hodinu jsme zahájili brainstormingem - co kdo ví o USA, jakékoliv pojmy je napadnou. Žáci chodili psát pojmy na tabuli a případně ukazovat na mapě. Tím se mi podařilo žáky navnadit na téma. Poté jsem jim pustila dvě krátká anglická videa zaměřená na socioekonomickou a fyzickou geografii USA. Po zhlédnutí následovala debata o tom, co se dozvěděli, každý měl říct alespoň 2 věci, které z videí pochytil. Poté měli za úkol seřadit se podle výšky v naprosté tichosti a na základě toho jsem je rozdělila do 4 skupinek. Každá skupina dostala jedno zadání (základní info., přírodní podmínky, obyvatelstvo a poslední hospodářství). Téma měli projektově zpracovat, využívat k tomu mohli učebnici a atlas. Zpracování bylo čistě na nich, představivosti jsem nekladla žádné meze. Měli na to zbytek hodiny (cca 15 minut) a část následující hodiny (25 minut). Na konci druhé hodiny následovala prezentace. Čekala jsem, že si žáci vizuálně pohrají s projektem mnohem více. Až na jednu skupinku v jedné ze tříd žáci sesbírali všechny důležité informace a učitelka jim za to dala malé jedničky. Další hodina byla zaměřená na práci s textem, kdy jsem sestavila text o regionech USA a vymyslela otázky k němu. Žáci pracovali celou hodinu, následující hodinu jsme si otázky prošly, případně jsem něco dovysvětlila, upřesnila nebo odpověděla na otázky žáků. Na konec hodiny jsem si připravila prezentaci s fotkami z různých koutů USA, kdy děti hádaly, co je na fotkách. V posledních slidech měly vypsány důležité informace z celé USA. Žáci během hodin spolupracovali, občas během skupinové práce nepracovali všichni, ale jinak jsem byla s hodinami spokojená. Jen při odprezentování skupinové práce jsem nevěděla, jak prezentace zakončit. Jestli nějak komentovat informace, které žáci sdělují ostatním nebo jen říct, ok, dobrá práce… Nevěděla jsem v ten moment, co k informacím dodat, tak jsem nechala žáky odprezentovat a jen pokud se žáci odchýlili od zadaného tématu, anebo měli nepravdivé informace, tak jsem zasáhla. S deváťáky jsem stihla jen jednu hodinu na téma Pardubický kraj. Nevěděla jsem úplně, jak hodinu uchopit, přeci jen už nechtějí spolupracovat. Učitelka přišla s návrhem, že bychom s nimi nepsali písemku, ale připravila bych nějakou samostatnou práci, kterou bychom jim oznámkovali. Řekla jsem si, ok. Nenapadlo mě nic jiného, než práce s textem. Přeci jen potřebují potrénovat na přijímačky z češtiny. Sestavila jsem jim docela obtížný text na 2 A4 a k tomu 25 otázek. 20 otázek bylo povinných, posledních 5 bylo bonusových. Na některé otázky nebyly jasné odpovědi v textu, žáci si museli spojit dohromady informace, které v textu stály. Museli nad tím přemýšlet. Na vše měli jen 45 minut. Však si také stěžovali, že to není možné stihnout atp. Co se mi nelíbilo, bylo, že na škole mají dovolené pracovat na chodbách během hodiny a učitelka pěti žákům dovolila jít pracovat na chodbu. Tam samozřejmě nebyli pod dozorem celou dobu a bylo mi jasné, že to nebude samostatná práce. Hlídali jsme obě jak na chodbě, tak ve třídě. Pokaždé, když jsem nebyla na chodbě, jsem zaslechla šepot. Jednou jsem si řekla, že na ně vyzraju. Bylo slyšet, že se baví, tak jsem šla na chodbu. V tu chvíli samozřejmě ztichli a dělali, že pracují. Zašla jsem zpět do třídy, ale hned se otočila a šla se podívat znovu na chodbu. A samozřejmě jsem je chytla. Dva kluci si papír předávali a opisovali od sebe. Jakmile učitelka slyšela, že něco s nimi řeším, přišla. Já jsem nevěděla, jestli je v mé kompetenci jim to sebrat a říct, že mají za 5… Učitelka se hned ptala, co se děje, tak jsem jí situaci objasnila a ona jim to hned sebrala s tím, že mají pětku. Někteří stihli vyplnit všechny povinné otázky, někteří měli sotva půlku. Bohužel nevím, jak jejich práce dopadla. Učitelka si vzala všechno k sobě a já od té doby ve škole nebyla. Určitě se jí na to zeptám. Teď zpětně si říkám, že to byl masakr pro ně. Za tu dobu bych to těžce stíhala i já… Myslím, že pro opravu a hodnocení by to chtělo stanovit nějaká kritéria, protože každý žák pracuje jiným tempem a úkol to byl opravdu obtížný. Hodnocení typu 18 – 20 otázek za jedna, 15 – 17 za dva jako u písemky by zde nebylo spravedlivé. To, nad čím si teď lámu hlavu, je obnova aktivit nebo způsobů výuky. Je těžké vymýšlet stále nové a nové způsoby, jak téma uchopit a výuku oživit. Nechci být tou nudnou učitelkou, jejíž hodiny jsou stále stejné a která opakuje stále stejné aktivity pořád dokola. Místo svého vyučování bych ocenila ještě nějakou hodinu náslechů, abych měla možnost vidět více aktivit v praxi a více se inspirovat. Také musím vylepšit časovou náročnost úkolů, zkusit si představit, zda je reálné, aby za tu hodinu žáci stihli to, co po nich vyžaduji.
251	63	český jazyk	1	1	1	1	1	-1	1	1	Na praxi jsem nastoupila 12. října na vesnickou základní školu s kapacitou cca 300 dětí. V hodinách českého jazyka jsem absolvovala zatím jen 6 hodin náslechů. V hodinách občanské výchovy mám praxe více „nahuštěné“, protože paní učitelka nastupuje v listopadu do nemocnice. Proto jsem tam absolvovala již 11 hodin náslechů a 2 hodiny jsem sama odučila. V deníku budu popisovat věci, které mě na praxích překvapily a více jsem nad nimi přemýšlela. Složení a atmosféra tříd Je zvláštní, jak velké rozdíly jsou někdy v tom, jak třída působí a jak ve finále pracuje. V pátek máme hned po sobě výuku češtiny v 7.A a v 7.B. Áčko je od pohledu aktivnější, mají zájem, hlásí se a chtějí odpovídat. Jejich odpovědi ale často nejsou úplně správné a neznají spoustu termínů, které učitel používá. Béčko tvoří z velké části introvertnější děti ? nemají moc zájem odpovídat, odpovědi je nutné z nich tahat a odpovídají velice potichu. Nicméně když už se z nich odpověď vytáhne, odpovídají věcně, správně, rozumějí různým odbornějším termínům a používají je. Je zajímavé pak pozorovat, jak rozdílně se učitel „nadře“ – v Áčku musí navádět děti myšlenkově dál, sám vysvětlovat různé věci; v Béčku zase „dolovat“ odpovědi, ale když už přijdou, není třeba se jim dále moc věnovat. Zajímavé je i to, jak učitel nikdy neví, do jaké atmosféry třídy zrovna přijde. Jednu hodinu jsou děti aktivní a nadšení do práce, jinou jsou unavení, znudění a vůbec na nic se nechytají, a další hodinu je jich zase všude plno a horkotěžko se krotí. Tohle je vlastně až děsivé, že nikdy nevíte, jak bude hodina vypadat a co se bude dít. Ale obě výše zmíněné věci jsou asi hodně i o časem získaných zkušenostech učitele a o tom, poznat třídy nějak hlouběji, což já jsem zatím ještě nezvládla. Učitelovy přechody mezi třídami různého věku Když člověk přechází mezi třídami věkově podobnými, není to zas takový problém – děti jsou na tom cca podobně, i když jsou některé více a jiné méně chytřejší či aktivnější. Velice mě ale překvapil skok mezi výukou v 9. a hned následující hodinu v 6. třídě. V devítce jsou děti už samostatné, jsou schopné odpovídat a diskutovat věcně k tématu, samostatně pracovat. Přechod do 6. třídy je ale ohromná změna – je nutné upravit slovník, aby děti rozuměly; dětem je také potřeba všechny úkony podrobně vysvětlit (vezmeme si sešit, tužku, napíšeme datum, …), i na zdánlivě jasné věci se hned ptají. Když dostaly z mého pohledu úplně jasný a lehký úkol napsat jména a ideálně i příjmení členů své širší rodiny (babičky, tety, bratranci, …) byla to práce na celé půl hodiny! Nejenom, že jména často neznaly, ale ještě díky různým rozvodům atd. se neustále doptávaly, koho to tam tedy mají napsat. Myslím si, že to pro učitele musí být náročné se během 5?10minutové přestávky muset takto úplně přeladit. Moralizování učitelů Přemýšlela jsem i nad tím, jak moc, nebo jestli vůbec musí učitel děti pořád umravňovat. Jednou z věcí je zapisování zapomínání – každému se přeci občas povede něco zapomenout, ale pokud to není pořád, nedělala bych z toho zase takovou vědu. U nás na škole je ale v třídnici vložený sešit na zapomínání, kde má každý žák svůj list, je mu tam psáno, co a kdy zapomněl a za určitý počet zapomínání pak žák získá nějaký postih – napomenutí, důtku. Když se žáci omlouvají, co zapomněli, učitelky to často nezapomenou ještě nějak okomentovat – že jsou žáci nezodpovědní, co že měli tak důležitého za práci, že se ani nenachystali, nebo jestli jednou do práce budou taky zapomínat věci? Je mi jasné, že škola má dát děckám i nějaký „morální“ základ do života, aby věděly, že máme nějaké povinnosti a je třeba si je plnit, ale občas mi to přijde až zbytečně vyhrocené. Stejně tak jako zdravení se v naprostém tichu a pozoru před učitelem, upozorňování na to, aby si žáci pověsili batohy na háčky, nebo apelování na to, aby si slečna prostě dala vlasy do gumičky, když ona si je po učitelově výtce, že jí padají při psaní do očí, jen pořádně zastrčila za uši. Občas mi to přijde fakt až takové úplně zbytečně „gestapácké“ a mám i pocit, že to citlivějším žákům docela sráží sebevědomí. Dělat bych to takhle nechtěla, ale vlastně teď vůbec nedokážu říct, jestli k tomu jednou časem a únavou z praxe taky nedojdu, nebo jestli snad jako učitel nepoznám, že jinak to nejde, že jinak jsou děcka hůř zvladatelní. No nevím… Děti jsou až překvapivě sdílné V hodinách občanské výchovy, kde se dělají i různé psychologické hry a učitel se často ptá na různá osobnější témata, mě opravdu překvapilo, jak strašně sdílné děti jsou a pouštějí se úplně bez problémů do věcí a rozebírání témat, která si vůbec nedokážu představit, že bychom dělali třeba na gymplu nebo na VŠ. Uvedu příklad – paní učitelka nechala děti nastoupit do dvou řad naproti sobě a vysvětlila pravidla hry Myčka – jeden dobrovolník půjde mezi nastoupenými dětmi a ty mu budou říkat jeho špatné vlastnosti, co jim na něm vadí, pak ale dobrovolník půjde zase zpátky a děti mu budou říkat dobré věci, čímž se dobrovolník „očistí“. Osobně mi to přijde náročné jak pro učitele – nikdy neví, co děcka řeknou, tak pro děti – mám pocit, že není tak snadné slyšet i to špatné od ostatních. Děti do toho jdou ale naprosto rády a dobrovolně, a ještě si hru příště vyžádaly znovu! Dobrovolníkem se dokonce stala i dívka, která je od pohledu introvert, uzavřená, a tak trošku i „outsider“ třídy. I jí nakonec děcka řekly nějaké pozitivní věci, ale že tam chtěla sama jít, to mě vážně překvapilo. V jiných třídách si zase děti úplně bez problémů mezi sebou svěřují, za kým jdou, když mají nějaký problém, v jakých situacích opravdu potřebovali svoje rodiče, nebo jak dávají svým blízkým najevo, že je mají rádi, nebo třeba co jim udělalo radost a co se jim v poslední době nepovedlo. Jako je to moc hezké, že jsou takhle otevření, nebojí se mluvit o osobních věcech před svými spolužáky atd., ale opravdu mě to překvapilo, protože na to ze svého „dospěláckého“ života tedy vůbec nejsem zvyklá. A vlastně bych i trošku čekala, že i oni jako „puberťáci“ se takovým věcem budou trochu bránit, a taky nic, ještě je chtějí a baví je to. Moje vlastní výuka Mnou odučené hodiny proběhly bez problémů. Stihla jsem probrat vše, co jsem měla připravené, žáci byli milí, poměrně aktivní (nebo jsem je k tomu občas musela trošku vyburcovat, ale nic nezvládnutelného), občas se i ptali, ale na věci, na které jsem naštěstí znala odpověď. Mám i poučení pro příště, do dalších hodin – zhruba na začátku poslední třetiny hodiny začínají být žáci unavení, v obou učených třídách se našli lidé, kteří se v tu chvíli unaveně položili na lavici. Nakonec se naštěstí ještě nějak vzpružili, ale pro příště už vím, že v tuto dobu bych měla mít připravenou nějakou aktivitu nebo aspoň změnit formu výuky, abych je neztratila. Nicméně i když hodiny proběhly úplně v pohodě, dobře si uvědomuju, že jsem teďka vypracováním příprav a celkově přípravou na ty pouhé 2 hodiny strávila minimálně 3 odpoledne, aby to prostě bylo dobré. Ale takhle to přeci jako učitel později dělat nemůžu, to budu mít X různých tříd, různých stupňů a předmětů. Vůbec si teď nedokážu představit, jak to jednou budu dělat – člověk si bude muset sám připravit nějaký „mustr“ jaké okruhy a kdy bude učit, co bude v zápise, bude muset projít učebnice a vybrat z nich, s čím chce pracovat, ideálně pak ještě připravit nějaké další aktivity pro děti, aby se nenudily. No prostě toho bude šíleně moc na přípravu (o to hůř ještě s mojí precizní povahou) a vůbec si nedokážu představit, jak to budu zvládat a kolik času mi to zabere ? teď mi skoro připadá, že aspoň 2, 3 roky po VŠ bude můj život jenom škola ? přípravy ? opravy testů, a na normální, osobní život snad nebude prostor… Další věcí, která mě trošku děsí jsou všetečné žákovské otázky – nemám pocit, že bych byla nějak úplně nabitá informacemi, nicméně od učitele se čeká, že bude umět leccos zodpovědět a nebude pořád jen zůstávat u „nevím, zjistím“. Stejně tak by měl propojovat různé znalosti, sledovat současné dění, ale kdy to má člověk stíhat v tom výše zmíněném kolotoči příprav, oprav a výuky? Mým neposledním problémem při výuce, jehož jsem si opravdu vědoma, je moje mluva. Byť studuju češtinu, Moravák ve mně se nezapře, takže „semka, nandu, mluvijou“, a to by v hodinách prostě být nemělo. Zkouším si na to při výuce dávat pozor, ale pořád to tam je, hlavně když mluvím spontánně, takže to bude chtít ještě spoustu cviku. Ale tak nějak si říkám, že tohle půjde, že tohle časem zvládnu, ty výše zmíněné věci budou ale daleko těžší…
252	63	český jazyk	2	1	1	1	1	-1	1	1	Praxi vykonávám na vesnické základní škole s kapacitou cca 300 dětí. V hodinách českého jazyka jsem dosud absolvovala 9 hodin náslechů, praxi z občanské výchovy jsem dnes dokončila. Konec praxe z OV Moje provázející paní učitelka nastupuje od příštího týdne do nemocnice a do školy se vrátí až po Vánocích. Z toho důvodu byly moje praxe na OV intenzivnější – chodila jsem na ně necelý měsíc, 2 dny v týdnu. Paní učitelka je jako kantor poměrně specifická – na jednu stranu děcka ráda „moralizuje“, má zbytečně přísné požadavky ve věcech, které zas tak úplně důležité nejsou (v DÚ apod.) a málo do výuky zapojuje nějaké aktivity nebo vizuální podněty, na stranu druhou svým povídáním děcka opravdu umí zaujmout, k výkladu přidává různé zajímavosti, snaží se, aby si žáci na správnou odpověď přišli sami a daří se jí to. Přestože vidím věci, které bych dělala jinak, byla bych ráda, kdyby se mi na praxi víc věnovala, bavily jsme se o tom, proč různé věci dělá atd. Bohužel tomu tak ale nebylo, přišla jsem si tam kolikrát spíš tak nějak navíc. Praxi jsem strávila jen 18 hodinami náslechů a 4 hodinami mé vlastní výuky. Náslechy byly ze začátku fajn – podívat se, jak paní učitelka učí, poznat klima třídy, ale čím víc jich bylo, tím mi to přišlo víc o ničem. Tandemovou výuku se mnou paní učitelka dělat nechtěla (prý se jí nehodila do plánu, nic nevymyslela a nemá na její přípravu čas), písemky na opravu mi dovolila dát až předposlední den praxe, na dozory jsem nesměla, protože nejsem pedagogický pracovník, a na konzultace nebyl čas, nebo jen pár minutek o přestávce či při přesunu z třídy do třídy. K mé vlastní výuce mi vždy řekla pár vět hodnocení a byť sama vím, že to nebylo vyloženě dokonalé, asi bych ocenila trochu víc pochvaly, nebo spíš motivace. A nejvíc mě štve, že i když jsem třeba vytvořila pro děcka aktivitu, která mi přijde fakt dobrá, takový speciální opakovací test, za který jsme se domluvily, že nejlepší 1 nebo 2 žáci dostanou jedničku, a všichni si je pak nalepí pod zápis, tak ona ho děckám ani nevrátila mnou opravený, o jedničkách už vůbec nemůže být řeč, a že už na to nemá prostor. Takže jsem to vlastně dělala zbytečně… Jsem z toho všeho taková rozpačitá, když jsme se na konci loučily, řekla mi, že ví, že by bylo potřeba na tu praxi víc času, na konzultace a tak, ale že to teďka bylo fakt špatný, hektický období, s tím jejím nástupem do nemocnice. To úplně beru. Ale nejsem si vlastně zas tak jistá, že když budu na praxích u ní pokračovat i příští semestr, bude to jiné. Ráda bych na základce zůstala, už znám děcka a oni mě, což je podle mě fakt výhoda, ale na stranu druhou trávit X hodin zase jen náslechy a nic víc, to se mi opravdu nechce… (pozn. OV učí paní učitelka na škole jako jediná) Praxe na češtině Zde jsem zatím taky jen ve fázi náslechů, učit budu za týden. Nicméně přístup paní učitelky je tu úplně jiný. Vzala mě opravdu jako kolegyni, hodně se se mnou o věcech baví, konzultujeme po škole, nechává mě opravovat testy, je nadšená z výuky v tandemu, v podstatě o cokoli si řeknu, s tím se mi pokusí vyhovět. Je to naprosto skvělý. No a opravovala jsem tedy testy z češtiny a byla to fakt síla. :-D Nejenom, že jsem měla častokrát problém rozluštit písmo žáka, navíc v úkolech, které paní učitelka zadala (vykopírovala z učebnice), mohli žáci zapojit svoji kreativitu, a to byl fakt kámen úrazu. Měli například spojovat vhodné dvojice slov (takže jsem se dozvěděla, že třeba existuje ušlý sen), nebo sami doplňovat vhodná POJ k přídavným jménům (vyšel nám z toho například papírový papír, papírový kůň nebo sychravý mrak). Jako na jednu stranu bylo fajn, že úkol byl pro děcka trošku kreativnější, na stranu druhou v něm bylo ale neskutečně vidět, jak slabou mají slovní zásobu a opravdu jsem si ve více než polovině případů nebyla vůbec jistá tím, jestli jim dané spojení uznat či nikoli, protože byť bylo třeba gramaticky přiřazené správně, vhodné tedy rozhodně nebylo. Paní učitelka mi slíbila, že mi finálně opravené a oznámkované písemky ukáže, abych viděla, jak to nakonec dodělala, tak jsem fakt zvědavá. Co mě ještě v tomto týdnu zaujalo ? na škole jsou děti s autismem, ale pedagogičtí pracovníci neprošli žádným školením, jak s nimi pracovat. Takže když byly minulý týden děcka na baletu a jeden z těchto žáků to tam psychicky neunesl, nikdo moc nevěděl, co s ním. Zrovna tento kluk, byť šesťák, je takový hromotluk – velký, statný, mám z něj vlastně docela dost respekt. Nejenom, že s běžnou prací a komunikací s tímhle typem hendikepovaných lidí nemám zkušenosti (a bohužel ani třeba žádný teoretický „návod“ z pajdáku), ale hlavně si uvědomuju, že on, kdyby se rozčílil a třeba se mě nebo někoho ze spolužáků pokusil napadnout (extrém, já vím, ale…), tak moc nemáme šanci. Takže jsem si tak nějak myslela, že inkluze ano, ale pedagogičtí pracovníci projdou školeními, jak s těmito lidmi pracovat. No, mýlila jsem se…
253	63	český jazyk	3	1	1	1	1	-1	1	1	Praxi vykonávám na vesnické základní škole s kapacitou cca 300 dětí. Praxi z občanské výchovy mám dokončenou, v hodinách českého jazyka jsem absolvovala 15 hodin náslechů, 2 hodiny jsem sama odučila a 4 hodiny jsem suplovala. Nejsilnějším zážitkem z posledních dvou týdnů praxe bylo suplování. Na škole jeden den probíhala školení učitelů, a tak jsem byla zástupkyní požádána, zdali bych nemohla za učitele zaskočit – jen bych dětem zadala práci a pak dělala „dozor“. Přijala jsem a těšila se na to, že budu moci s žáky trávit další čas a třeba si s nimi ve zbylé části hodiny i popovídat ? všechny třídy druhého stupně jsem již z praxe znala. První hodina bylo suplování přírodopisu v 6. třídě a proběhlo naprosto podle mých představ. Jelikož jsem neměla k dispozici přípravu od vyučujícího, dostala jsem od zástupkyně pracovní listy do češtiny. Žáky jsem nechala vždy 1 stranu vyplnit samostatně a pak jsme hromadně kontrolovali. Ze začátku nutnost něco dělat v suplované hodině nebyla přijata úplně s nadšením („protáhlé obličeje“, pokusy o bavení se), ale při kontrole úkolů jsem pak i různě tematicky odbočovala k tématům z občanské výchovy nebo všeobecným „společenským“ znalostem a bylo to super – děti mě poslouchaly, odpovídaly na dotazy, přidávaly svoje, skvěle strávená hodina. Pak ale přišla další hodina – fyzika v 7. třídě. Běžně ji znám jako chytrou a aktivní třídu. Na začátku hodiny jsem jim zadala, co mají splnit, a případně, když budou stíhat, budeme si pak povídat o jejich oblíbených knížkách (běžně dělají čtenářské dílny, i jejich učitelka ČJ mi řekla, že je to dobrý nápad). Realita však vypadala tak, že žáci mě po celou dobu hodiny téměř ignorovali. Bavili se mezi sebou, nedělali, co měli. Snažila jsem se je usměrňovat, aby v hodině nebyl takový hluk, případně jsem jim i chtěla pomoct s plněním úkolů, ale povětšinou marně. Když se pak zdálo, že všichni tak nějak dopsali, co měli, chtěla jsem začít aktivitu navíc – každý si měl stoupnout a říct, co je jeho oblíbená kniha a proč, pak jsem k tomu chtěla přidávat další otázky k němu i třídě. Tato aktivita však skončila naprostým fiaskem. Žáci nebyli schopní poslouchat jeden druhého, neustále se bavili, dělali jiné věci, lhali mi, že nikdy nic nepřečetli, a to i přes to, že jsem jim řekla, že vím, že mívají čtenářské dílny. Asi 5 dětí vypadlo, že by mi byli v aktivitě nakloněni, ale přes mluvení ostatních to bylo marné. Hodina tedy proběhla hrozně, dokonce jsem musela i křičet a bouchnout do lavice – účinek to však mělo jen na minutu, dvě. Další suplování proběhlo ve 4. třídě. Tam se děti dívaly na pohádku a potom jsme v 15 minutách na konci si pohádku shrnuli a povídali si. I tady jsem pár z nich musela napomenout, aby se nebavili, nepopichovali navzájem, ale aspoň to mělo úspěch. Poslední suplovaná hodina opět fyziky v 8. třídě byla už jen slabším odvarem hodiny se sedmáky. Osmáky jsem učila vícekrát, takže už většinu z nich znám jménem. To mělo větší úspěch při napomínání „zlobivců“, víc jsem také mezi žáky chodila a „kontrolovala“, co dělají. Takže to už tak nějak šlo, i když bavení se a nic nedělání bylo částečně pořád. Na závěr hodiny jsem už rezignovala na nějakou verbální aktivitu, takže jsem vymyslela fyzickou hru „Gordický uzel“. Asi 5 žáků ze třídy mě s tím absolutně vyignorovalo, že nic dělat nebudou. Zbytek se zapojil docela v pohodě. Suma sumárum jsem ten den odcházela ze školy úplně zdeptaná. Pocit, že se o něco snažíte, a 30 lidí před vámi vás úplně přehlíží, baví se spolu atd. je hrozný. Napadalo mě, jestli tohle vlastně vůbec je to, o co v životě stojím – celý život někoho tišit, umravňovat, snažit se žákům něco předat a zároveň se zajímat o jejich názory, a přitom za to dostávat jenom ignoraci, skryté posměšky a kolektivní smýšlení o „blbé učitelce“… Na jednu stranu vím, že to byly suplované hodiny, kdy se žákům nic moc nechce, a já jsem navíc jenom praktikantka, takže u žáků nemám žádný větší respekt. Na stranu druhou to byl pro mě dost odstrašující zážitek, kor když jsem měla další hodinu tyto děti učit češtinu. Sedmáky mi pak paní učitelka naštěstí zrušila, tam bych šla se sakra malou dušičkou, osmáky jsem suplovala a šlo to – rozhodně nebyl klid jako bývá běžně u paní učitelky, ale relativně v pohodě jsme to zvládli. I tak ve mně ale pocit bezmoci a zoufalství, který jsem při suplování měla, ještě asi dlouho vydrží…
254	64	fyzika, chemie a technická výchova	1	2	1	1	1	-1	1	1	Dnes jsem byla na náslechu v sedmé třídě. Jednalo se o hodinu fyziky. Pan učitel mě posadil do poslední lavice, kde sedí slečna na vozíku. Má být u ní přítomna paní asistentka, ale zrovna chyběla. Proto tam bylo volno pro mě. Mezitím než učitel zapsal, zadal třídě příklady na převody jednotek, které dostaly minulou hodinu na pracovním listě s opakováním. Dnes se jednalo o teprve druhou hodinu fyziky v letošním roce. Po chvíli mě pan učitel požádal, abych slečně na vozíku pomohla a nahrazovala jí asistentku. Poprvé jsem přišla ve škole do kontaktu jako asistentka k někomu, kdo opravdu pomoc potřebuje. Byla jsem tedy nápomocná, jak nejlépe jsem dovedla. Slečna se snažila převádět jednotky, ale dělalo jí problém převést už jen centimetry na milimetry. Nehledě na to, že jí působilo nemalé obtíže i psaní. Zatímco ostatní byli hotoví, kontrolovali si výsledky, my měly vypočítanou teprve polovinu příkladů. Byla opravdu potřeba někoho, kdo se jí bude blíže věnovat. Nedovedu si představit, jak by tu hodinu fungovala, kdybych tam nebyla. Ta inkluze je dost nedomyšlená. Jak to má učitel zvládat? Jediné řešení, které mě napadá, že se příště dá žákyni méně příkladů, ale vždyť je pak ošizená o řádné procvičení! Následovalo probírání nového učiva. Učitel nechal rozdat nakopírovanou teorii, kterou si žáci vlepili do sešitu. Řekl, co si mají zatrhnout, a ještě 10 slov dodiktoval. Zatímco ostatní již řešili názorné příklady k teorii, my jsme lepily teprve papír do sešitu. Poté, abych to urychlila, jsem se nabídla, že slečně do sešitu vše potřebné napíšu, neboť psala hůlkovým písmem a opravdu pomalu. Myslím, že by to sama nenapsala do konce hodiny. Podotýkám pouhých 10 slov!!! Chtěl by tedy někdo vinit učitele, že nemyslel na pomalejší žákyni, ihned bych namítla, že chtěl za celou druhou část hodiny napsat pouhých deset slov!! Kolik toho slečna stihla vnímat během toho, co mazala lepidlo na papír, si netroufám tvrdit. Nicméně když učitel říkal, že si mají v nakopírované teorii zvýraznit dvě věty, musela jsem jí to říct, jinak by to nebylo.
255	64	fyzika, chemie a technická výchova	2	2	1	1	1	-1	1	1	Dnes jsem učila v sedmé třídě fyziku. Kvůli volbám jsme měli spolu mít pouze 20 min. Téma hodiny byla rychlost. Nejprve jsme zopakovali co je to rovnorměrný a nerovnoměrný pohyb, jak značíme rychlost, jaký vztah používáme při výpočtu rychlosti, jaké základní jednotky mají jednotlivé veličiny. Ano, zopakovali jsme vše, co jsme v minulých dvou hodinách probrali a co jsme k této hodině potřebovali. Nejprve jsem chtěla, aby žáci počítali sami do sešitu. Avšak při obcházení třídy, kdy měli žáci problém udělat řádný zápis úloh, o nějakém výpočtu nemohu ani mluvit, jsem usoudila, že bude vhodnější, abychom počítali společně. Přestože jsme na začátku hodiny společně zopakovali vše potřebné k počítání příkladů, žáci nebyli schopni ze zadání vypsat dráhu, čas ani rychlost. Když už jsme se k tomu společně nějak dopátrali, měli na tabuli napsat vztah pro výpočet rychlosti. Přestože jsem vztah pro rychlost při opakování napsala na tabuli, stále byl problém tento vztah napsat na tabuli. Ještě jsem zapomněla zmínit, že ve třídě byl neustálý ruch. Několikrát jsem je napomínala, ale k ničemu to nevedlo. Po hodině, tedy po pouhých 20 minutách, jsem byla naprosto vyřízená. Byla jsem vděčná, že už je konec. Nevím, co mám dělat jinak. Snažím se žákům dát ze sebe naprosté maximum, ale nechci být takto zničená. To dlouho nevydržím. Nevím, jestli je to jen tím, že jsem na praxi a tak jsem jim úplně jedno. Ráda bych měla připravený jiný způsob počítání příkladů, ale přiznávám, že nevím, jak na to v roli praktikantky. Jako učitelka bych možná řekla, ať pracují samostatně a v tichosti, a prvním pěti dám jedničku a kdo se bude bavit, půjde příklad spočítat na tabuli. Nevím, ale mám pocit, že nyní nemám žádné slovo. Chtěla bych to však změnit, naučit se, jak v takových situacích reagovat, chtěla bych být opravdu dobrá učitelka.
256	64	fyzika, chemie a technická výchova	3	2	1	1	1	-1	1	1	Má praxe je u konce. Dnes jsem učila již naposledy a byly to tři hodiny fyziky. Nejprve jsem učila devátou třídu, kde jsme probírali střídavý proud. Hodina mě velice bavila, žáci byli skvělí. Hlásili se, odpovídali na otázky, nevyrušovali. Jednoduše hodina, o níž sní každý učitel. No jenže pak přišla hodina fyziky v sedmém ročníku. Probíráme spolu již nějakou dobu pohyb. Na přípravy k tomuto tématu jsem velmi hrdá, neboť se mi často dařilo střídat různé aktivity. Jako by to bylo dnes, pamatuju si, jak je bavilo, když měli předvádět posuvný pohyb pouzdrem apod. Ale taky si dobře pamatuju, jak mě jednou zničili za pouhých dvacet minut (končili dříve kvůli volbám). Byla jsem z toho úplně zničená. Spíše psychicky než fyzicky. Řešila jsem to se svými spolužáky, co jsem měla dělat, více takových hodin jsem již zažít nechtěla. Ale co se nestalo… Nevím, z jakého důvodu, ale dnes byli opět naprosto nepříčetní. Nemrzelo mě to již tolik, neboť spolužáci říkali, že je to normální, že žáci občas nejsou pozorní. Ale bylo mi to líto, protože se jednalo o poslední společnou hodinu. Pořád někdo na mě něco zkoušel. Jeden žák nemá od začátku školního roku zavedený sešit do fyziky. Kluci v první lavici se buď bavili nebo si hráli s angličákama. Jedna slečna neustále nedávala pozor, dívala se z okna. Řešili jsme, co je rychlejší, jestli auto nebo traktor a připadalo jim zajímavé říkat pořád dokola traktor. Nakonec jsem jim rozdala dotazníky k mému učení. Přestože jsem jednomu klukovi třikrát zakázala vstát a vysbírat je, stejně ještě před zvoněním a předtím, než všichni dopsali, je vysbíral. Učila jsem ve všech ročnících druhého stupně. Zpětně je zajímavé pozorovat, že přestože jsem byla na všechny stejně přísná, každá třída mě vnímala víceméně jinak. Zatímco osmáci mě ohodnotili jako moc přísnou, na sedmáky jsem zapůsobila příliš mírně. Deváťáky snad až na jednoho se mi podařilo získat všechny, zatímco v sedmičce byli se mnou spokojení snad jen 4. Zpětně si říkám, že možná kdybych byla na ty sedmáky přísnější, více by to ocenili, protože byli opravdu divocí. Nebo jestli to bylo probíraným učivem? Připravená jsem chodila, ale jestli jsem je málo namotivovala? Bylo by zajímavé si je vyzkoušet ještě jednou. Celkově jsem velmi zvědavá, jací budou sedmáci při další praxi. Jestli to nebylo například dáno věkem.
257	64	matematika	4	2	1	1	1	-1	1	1	Dnes jsem byla poprvé na náslechu v hodině fyziky u mé bývalé paní učitelky ze základní školy. Byla na nás žáky velmi přísná. V jejích hodinách převládal strach. Když jsem se tedy dozvěděla, že bude mým provázejícím učitelem právě ona, byla jsem z toho rozpačitá, mírně vyplašená, že i mě vysokoškolskou studentku bude terorizovat. Už při prvním setkání po tolika letech byla na mě velmi milá. Rozebírala se mnou všechny možné problémy týkající se učitelství. Po prvním dnu jsem byla velmi zvědavá na její výuku, ale dostala jsem se k ní až další den. V této hodině jsem si nestíhala zapisovat všechny metody, zajímavé postřehy, aktivity, které s žáky vykonávala. Byla jsem velmi pozitivně překvapena. Nejprve žákům dala na výběr, jestli chtějí opakovat tím nebo oním způsobem. Zopakovala pravidla, jimiž se mají žáci řídit při práci. Poté je rozdělila do skupinek, kde určila jednoho učitele. Ten vymýšlel pro ostatní otázky z probrané látky. Pokud mu došly, učitelem se stal ten, jenž měl novou otázku připravenou. Po deseti minutách přešli na práci s interaktivní tabulí. Nejprve doplňovali slova do textu, který následně sloužil jako zápis do sešitu. Mezitím se paní učitelka ptala na různé otázky, čímž utvrzovala učivo. Po doplňování přešli na rozřazování slov do dvou skupin. Opět toto cvičení bylo využito k zápisu do sešitu. Žáci pilně pracovali, na otázky paní učitelky se neustále hlásili. Ve třídě bylo ticho, ale měla jsem pocit, že žáci pracují ze zaujetí a nikoliv ze strachu. K vypracování úloh na interaktivní tabuli k ní mohli žáci vybíhat, jakmile věděli odpověď. Přitom se nijak nestrkali. Osobně si však zpětně myslím, že na pomalejší žáky se nemuselo dostat. Proto bych řekla, že každý může k tabuli maximálně jednou, než se všichni prostřídají.
258	64	matematika	5	2	1	1	1	-1	1	1	Druhá část mé praxe probíhá na gymnáziu. Měla jsem od toho velké očekávání. Žáci mají disciplínu, jsou motivováni se učit a respektují učitele. Problém jsem očekávala při přípravě náročnějších úloh pro nadané žáky. Hned první hodinu náslechu jsem byla zděšená. Žáci se učili do jiných předmětů, neustále si povídali, psali na cáry papírů. S učitelem spolupracovala maximálně jedna třetina žáků. Na druhou stranu se paní učitelka snažila o aktivizaci žáků po celou hodinu. Řekla větu a pokud byla pravdivá, měli zvednout pravou ruku, pokud ne, tak levou apod. Povídající žáky nazývala štěbetalky a dostávali za trest domácí úlohu. Rozdávala malé jedničky za snahu, snažila se je motivovat. Brala žákům z lavic otevřené učebnice z jiných předmětů. Ale jednou jsem zaznamenala, že žáku za celou hodinu učebnici nezabavila. Tento žák dokonce za celou dobu neudělal jedinou čárku do sešitu matematiky. Mé první dojmy byly drsné. Doslova mě děsila představa, jak budu učit v takovém prostředí. Jak si získám respekt od žáků, jak je přiměji pracovat? Nevěděla jsem si s tím rady, a tak jsem dala na zaběhnutý systém. V první hodině v tercii jsem měla opakovat. Připravila jsem si asi 5 cvičení, kde v každém bylo 6 úloh. Na tabuli se počítaly dle potřeby tři nebo čtyři úlohy. Za všechna vypracovaná cvičení v sešitě jsem dala jedničku. Musím říct, že to docela fungovalo. Jenže nejsem s tím sama zcela ztotožněná. Přece jen se jedná pouze o vnější motivaci a já bych ráda v žácích rozněcovala motivaci vnitřní. Ještě na tom musím zapracovat. Na praxe jsem naneštěstí nastoupila v době, kdy žáky čekal STK a vzápětí volno kvůli maturitním zkouškám, takže žádný test v blízké době jim nehrozil. Žáci měli pravděpodobně pocit, že se do mých hodin nemusí připravovat. Další probíraná látka, která nás čekala bylo krácení a rozšiřování výrazů. Čekala jsem, že to všechno za jednu hodinu zvládneme, ale bylo to dost naivní. Žákům neustále dělaly problémy vzorečky, i když paní učitelka říkala, že to mají už dávno zažité, a tedy to vědí. Začali jsme krátit. Nejprve jednoduché výrazy. To docela šlo. Asi nemá smysl se tady úplně rozepisovat o tom, jak to přesně probíhalo. Hlavně chci říct, že ani druhou hodinu, kdy jsme probírali krácení výrazů, žáci nebyli schopni využívat vzorečky. Jakoby VŮBEC NIKDY NESLYŠELI O NĚJAKÝCH VZOREČCÍCH. Najednou mi v hlavě proletělo: „Nemá smysl dál krátit, když neumí vzorečky, když neumí vytýkat. Ale co teď?“ Napsala jsem asi 6 příkladů na tabuli. Po vzoru paní učitelky jsem slíbila pětky, pokud nebudou mít více než polovinu vypočítanou za pět minut. Poté si měli vyměnit sešity a vzájemně si to opravit. No jenže možná dva lidi měli vypočítanou polovinu. Nemohla jsem dát celé třídě bez dvou samé pětky… Tak jsem to přešla.
261	65	občanská výchova	3	1	1	1	1	1	2	2	Je to neuvěřitelné, ale měsíc utekl jako voda a já si poprvé stoupla za katedru a učila! Ať byly mé představy jakékoli, realita byla samozřejmě úplně jiná. Myslela jsem si, jak budu nervózní, budu se přeříkávat a nebudu vědět, co odpovídat na dotazy (jak normální, tak ty hloupé, kterým se asi žádný učitel při své praxi nevyhne). A hlavně jsem se bála, že si přípravy na hodiny udělám tak špatně, že se v nich ztratím, budu mít zmatený výklad a děti tím pádem nebudou nic chápat. Nakonec bylo vše úplně jinak. První hodinu občanské výchovy jsem učila v sedmém ročníku. V okamžiku, kdy jsem si před zhruba 20 chlapců stoupla, nervozita zmizela a já věděla naprosto přesně, co mám říkat. Protože jsem dostala „za úkol“ začít učit téma pravidla slušného chování, připravila jsem si prezentaci, kam jsem zařadila tato „podtémata“ – chování v městské hromadné dopravě, společensky významnější osoby, pozdrav (kdo zdraví první), stolování a chování v kině a divadle. Kluci se mnou úžasně komunikovali, ať už jsem je jednotlivě vyvolávala, nebo jsem je nechala, aby mluvil ten, kdo chce. Každý měl nějaký příběh, který chtěl říci, a tak se stalo, že jsem stihla udělat pouze obecný úvod k tématu slušného chování a začít prezentaci. Vůbec mi to ale nevadilo, i provázející paní učitelka říkala, že je to naprosto v pořádku a že se jí moje příprava velice líbila, což mě samozřejmě potěšilo. Druhou hodinu občanské výchovy jsem učila v šestém ročníku. S nervozitou to bylo stejné jako v sedmém ročníku, ale tady už jsem věděla, že budou problém s kázní. A taky že jo. Na úvod klukům paní učitelka sdělila, že se mnou platí stejná pravidla jako s ní, tudíž když řeknu, ať jsou zticha, tak budou zticha. Tématem hodiny byla rodina, paní učitelka s nimi předešlou hodinu udělala jednoduchý úvod a já si připravila myšlenkovou mapu a pracovní list, aby si všechno procvičili. Stihla jsem ale udělat jen myšlenkovou mapu a začít první cvičení z pracovního listu, ale v této třídě je to s časem špatné vždy, paní učitelka mi dokonce říkala, že se jí ještě nikdy nepodařilo udělat za tu hodinu vše, co si naplánovala. Kluci byli zpočátku klidní, ale asi po deseti minutách se „rozjeli“ a já musela několikrát zvýšit hlas, abych je uklidnila. Chvíli dobře spolupracovali, ale potom se začali překřikovat (každý se mnou chtěl mluvit) a bavit se mezi sebou, takže už jsem na ně musela křičet. Trošku jsem se bála, co mi na to řekne paní učitelka, ale ta mi po hodině sdělila, že jsem to zvládla krásně a že se nemám bát a příště křičet ještě víc, že to v téhle třídě jinak nejde. Když bych tedy měla nějak zhodnotit své první učení, řekla bych, že mě to mile překvapilo, obě hodiny mě bavily, i když hodina se sedmáky byla lepší. Na další praxe půjdu samozřejmě se strachem, ale takovým tím oprávněným strachem, protože samozřejmě nevím, do jaké nálady přijdu a jak budou hodiny probíhat. Každopádně jsem ale nabyla dojmu, že kdybych měla v budoucnu mít alespoň jednu jedinou třídu jako jsou tito sedmáci (a vlastně i šesťáci), budu naprosto spokojená.
262	65	český jazyk	4	1	1	1	1	1	2	2	"Pro svoji druhou učitelskou praxi jsem si vybrala školu v mém rodném městě – Gymnázium Otokara Březiny v Telči. Ačkoli jsem si myslela, že se budu při návratu na tuto školu cítit jako pachatel, který se vrací na místo činu, nestalo se tak. Ostatní učitelé mě neberou jako jejich studentku, ale jako jejich kolegyni. Což je skvělé. Navíc jsem se na gymnázium vrátila ve chvíli, kdy téměř všichni mí známí už odmaturovali, tím pádem se v hodinách potkávám jen s několika málo známými tvářemi. Začátek praxí jsem strávila klasickým způsobem – seznámení se s rozvrhy mých provázejících učitelek, seznámení se s třídami, do kterých budu chodit, prostudování učebnic, domluva „strategií“ učení atd. První hodinu jsem strávila náslechy ZSV v sekundě. Dopředu jsem věděla, že je to poněkud divočejší třída, ale říkala jsem si, že je třeba můj příchod nějak zklidní. Bylo to však přesně naopak. Paní učitelka je na ně bohužel příliš hodná, téměř nezvedne hlas, proto je velice obtížné třídu „ukočírovat"". Celou hodinu jsem přemýšlela nad tím, jak si v téhle třídě zjednám pořádek, až si příští týden za katedru stoupnu já. Následující hodina byla opět ZSV, a to v septimě. Třída je to klidná, chytrá, o občanskou výchovu sice nejeví příliš zájem, ale to je svým způsobem pochopitelné, jelikož většina z nich ještě neví, z čeho budou příští rok maturovat, a občanka je podle nich zkrátka předmět k ničemu. Ale i tak spousta studentů (hlavně teda dívky) s paní učitelkou komunikovala. Následující den jsem měla opět náslechy v této třídě na hodině ZSV a vše probíhalo téměř stejně. Náslechy na hodinách češtiny probíhaly ve třídách kvinta, sexta a septima. Se septimou už jsem se znala z hodin občanské výchovy, do kvinty chodí mladší sestra mé kamarádky, tudíž o mně celá třída věděla ještě předtím, než jsem k nim přišla. Ptali se mě, co mě vedlo k tomu jít studovat na pedagogickou fakultu, takže jsme strávili zhruba deset minut debatou. V sextě se nachází poměrně málo dětí, tím pádem je práce v téhle třídě daleko jednodušší než například v té předchozí (kvinta). Musím říci, že jak v kvintě, tak v sextě a v septimě jsem byla mile překvapena – studenti jsou poměrně klidní, chytří a komunikují. Během těchto úvodních hodin, které jsem ve třídách strávila, jsem dospěla k závěru, že pokud nenastane nějaká zvláštní situace, ze které by mohl vzejít potencionální problém, bude se mi v těchto třídách učit dobře a čas v nich strávený bude obohacením pro mé další studium (a praxe). Příští týden už mě právě čeká ve všech třídách samostatné učení, jsem tedy zvědavá, jestli se mi ve všech hodinách povede probrat alespoň z větší části naplánované učivo, jestli se mnou budou studenti bez problémů komunikovat a jestli bude ve třídách panovat dobrá atmosféra."
263	65	český jazyk	5	1	1	1	1	1	2	2	V době, kdy píšu tento 2. reflektivní deník, mám uţ téměř splněnou svou učitelskou praxi na gymnázium. Za ten měsíc mám víceméně samé hezké záţitky. Ve všech třídách, do kterých zatím docházela, jsem se nesetkala s ţádným větším problémem. Ţáci se mnou normálně komunikují, bez problémů plní zadané úkoly, v sextě a septimě nemusím nikoho napomínat, v sekundě fungují „fígle“ na zklidnění. Jenţe tento týden jsem šla poprvé učit do kvinty. Na začátku března byli totiţ na horách (14 dnů) a v druhé půli března měli hodiny přesunuté na jiný den v týdnu, kdy ve škole nejsem. Za ten měsíc jsem si toho o téhle třídě vyslechla dost. Zvláště i proto, ţe moje provázející paní učitelka na češtinu je jejich třídní. Rozhodně to není nejhorší třída na škole, ani z hlediska známek, ani z hlediska chování. Ale také nepatří k těm lepším. Jsou stále ve věku, kdy má puberta hlavní slovo a nemají nejmenší problém ignorovat vyučující. V kvintě jsem měla jednu hospitační hodinu, abych viděla, jak na tom jsou a oni si na mě taky mohli trochu zvyknout. Kdyţ jsem viděla, jaký rozruch moje přítomnost vzbudila, děsila jsem se tohoto týdne, kdy si budu muset stoupnout za katedru a komunikovat s nimi. Navíc mi provázející paní učitelka oznámila, ţe přijde aţ v polovině hodiny, protoţe musí jít za panem ředitelem. Snaţila jsem se zachovat si chladnou hlavu, připravila jsem se na všechny situace, které mě napadaly, ţe by mohly eventuálně nastat. Nadechla jsem se a šla do třídy. To, jak celá hodina probíhala, mi naprosto vyrazilo dech. Všichni se chovali naprosto úţasně! Tématem hodiny byl rozbor ukázky z díla Romeo a Julie od Shakespeara. Nejenom ţe studenti nádherně komunikovali (a to sami, bez vyvolávání!), ale jejich odpovědi byly správné. Ihned pochopili, na co se jich ptám, nemusela jsem nic vysvětlovat, mnohdy jsem ani nedokončila otázku a uţ se někdo hlásil s tím, ţe asi ví odpověď. V druhé části hodiny jsem jim povídala o Shakespearově ţivotě, zajímavostech a přiblíţili jsme si některá další díla. Celou dobu všichni poslouchali, ptali se, smáli se. Když jsem po hodině s paní učitelkou všechno rozebírala, shodly jsme se na tom, ţe se musel stát zázrak. V jejích hodinách s nimi prý také problémy nejsou, ale ostatní vyučující se poměrně často stěţují. Paní učitelka se mi dokonce svěřila, ţe kdyţ do třídy zhruba v polovině hodiny přišla, tak se lekla, ţe si spletla učebnu, protoţe slyšela hlasy a smích. Bůh ví, čím to bylo, ale jsem kaţdopádně velice ráda, jak celá hodina proběhla. Můţu tedy s klidným srdcem konstatovat, ţe mám na své praxi neuvěřitelné štěstí na skvělé třídy, respektive skvělé studenty. Uvidím, co přinese příští týden.
264	66	historie a křesťanská výchova	1	1	1	2	1	1	1	1	Svoji učitelskou praxi č. 1 absolvuji na ZŠ v obci, která má přes 4 tisíce obyvatel. Protože se jedná o poměrně velkou obec, zdejší ZŠ navštěvuje větší počet žáku, nejen místních. V rámci svých praxí budu pravidelně docházet do hodin D v 7. a 9. třídách a do hodin OV pouze v 9. třídách. Příležitostně si udělám několik náslechů v hodinách NJ. Po domluvě s p. ředitelem se podívám i do hodin ve třídách na 1. stupni, v nichž vedle učitelů budu sledovat i práci pedagogických asistentů. Během prvních náslechů jsem se zaměřila na kolektivy tříd: v jakém poměru jsou zastoupeny dívky a chlapci, jak žáci v jednotlivých třídách komunikují s učitelkou a mezi sebou navzájem, jak chodí připraveni do hodin, zda udržují kázeň apod. Vytvořila jsem si tak osobní charakteristiky jednotlivých tříd 7.B Ve třídě 15 žáků – 7 dívek/8 chlapců Ve třídě spolu v lavicích sedí klidně i chlapci vedle dívek Žáci spolu během hodiny volně komunikují, často kladou otázky, málokdy se hlásí, velmi neukáznění Ve třídě ale panuje uvolněná kamarádská atmosféra, při testech si navzájem radí a pomáhají, při zkoušení napovídají kamarádům, když mají ohodnotit spolužáka známkou, jsou velmi mírní 2 rušivé elementy: 1. chlapec – ruší, je drzý, nepřipravený na vyučování, nenosí pomůcky, odmítá si pořídit sešity 2. chlapec – bystrý ale líny, neustále pokládá otázky k tématu ale i mimo téma, aby zdržel výuku 1 výjimka: chlapec sedící sám vzadu, neruší, plní soustředěně zadané úkoly, vše má srovnáno, vyjadřuje se vyspěleji než ostatním, z kolektivu však vyloučen není 7.A Ve třídě 15 žáků – 9 dívek/6 chlaců Chlapci sedí pouze spolu spíše v pravé části učebny, dívky spíše nalevo Třída ve srovnání se 7.B ukázněná, žáci na hodiny připravení, sami se hlásí na zkoušení, než promluví přihlásí se, zadané úkoly plní v tichosti a samostatně Zkoušené žáky hodnotí na konci velmi přísně, probíhá až velmi tvrdá kritika zkoušených spolužáků, když žák neví odpověď, ostatní se hlásí, aby mohli říct správnou odpověď, nenapovídají jako ve vedlejší třídě Učitelka zde prosazuje převážně frontální výuku, skupinová a kooperativní forma výuky je zde velmi neefektivní a téměř nemožná 9.A, 9.B Třídy mezi sebou navzájem komunikují o přestávkách i v případě společné výuky Velmi podobné kolektivy, žáci působí klidně až lhostejně, jsou zaměřeni hlavně sami na sebe (v hodinách OV řeší výběr SŠ a budoucího povolání) Neradi mluví nahlas, pokud mají otázku, nehlásí se, ale přijdou za učitelem, snaha o soukromé jednání Během prvních náslechů jsem se zaměřila hlavně na „analýzu“ kolektivů, abych si udělala obrázek, než sem přijdu sama učit. Příští náslechy bych chtěla větší pozornost věnovat samotným učitelům a jejich práci, jejich postupům a metodám. Co se týče mých osobních dojmů z praxe: co mě potěšilo? Co mě překvapilo? Co mě vyděsilo nebo odradilo? Nejvíce mě zarazila skutečnost, že žáci 9. třídy nezvládnou plynule přečíst text a to ani vytištěný, často se zadrhávají, mluví nesrozumitelně. Žáci 7. třídy dostali za úkol namalovat své vysněné povolání – osobu při výkonu té profese i s pomůckami, které k tomu potřebuje. Učitelka chodila mezi lavicemi, a když něco nemohla poznat, zeptala se co to je za profesi. Jeden žák nakreslil vojáka se zbraní v ruce, jak na někoho střílí. Vysvětlil svůj obrázek takto: „To jsem já ve válce a střílím třeba nějakého arab…“ ještě než dokončil slovo se sám zarazil a tázavě se podíval na učitelku jak má větu dokončit. Ta pohotově pochopila, a napověděla mu nějakého NEPŘÍTELE prostě. Tato situace mě zaujala a čekala jsem jestli učitelka bude mít ještě nějaký komentář k tomu střílení, ale už se k tomu nevracela. Mou pozornost také zaujala trojice dívek, které pravidelně nosí stejné tričko, na kterém je karikatura jednoho vysoce postaveného politika i s ironickým a mírně vulgárním komentářem. Překvapilo mě, že se k tomu to nevyjadřuje nikdo ani z řad spolužáků ani učitelů, přičemž jde o politika velmi diskutovaného. Přemýšlela jsem, zda je vhodné takové triko na ZŠ tolerovat nebo by bylo vhodnější upozornit žákyně, aby ho do vyučování nenosily.
265	66	historie a křesťanská výchova	2	1	1	2	1	1	1	1	Z dalších náslechů mám mnohem lepší pocit, než byly první dojmy. Některé žáky už si pamatuju i jménem, vím, kteří jsou bezproblémoví a kteří naopak často narušují výuku. Zvláště k 9.A si začínám vytvářet velmi pozitivní vztah. Ani nevím proč. P. učitelka o této třídě říká, že je sice oproti 9.B výsledkově pozadu, ale dá se s nimi lépe vyjít. Musím jí dát za pravdu. „Áčko“ působí mnohem vyspěleji, v jejich hodinách se může častěji vtipkovat a výuku nějak odlehčit aniž by se to nějak zvrtlo. Co se týče sedmáku, mám smíšené pocity. Některá děvčata se sice učí z hodiny na hodinu, ostatní jsou však naprosto pasivní a o výuku dějepisu nejeví vůbec zájem. Snad by bylo vhodné na toto nějak zareagovat a zkusit jiné vyučovací metody. Alespoň se o to mohu pokusit v následujících hodinách, které už budu učit já. Zaujaly mě také slohové práce 9. tříd, které jsem dostala k nahlédnutí, kde žáci měli za úkol vylíčit, jak probíhala jejich nedávná exkurze do polského Krakova a bývalého koncentračního tábora v Osvětimi. Jedna z prací, kterou napsala žákyně 9.A byla ve srovnání s ostatními o několik tříd výše, především stylistikou a velmi širokou slovní zásobou. Dál se mi líbila ještě jedna práce. Co se týče pravopisu a stylistiky nebyla tak dobrá, jako předchozí, zaujalo mě však několik vtipných pasáží, které svědčí o kreativitě a odvaze žákyně. Ostatní práce byly spíše průměrné až podprůměrné. Mým největším zážitkem posledních dnů je však zjištění, že žák, kterého jsem do té doby považovala za chlapce je prý dívka. Divím se, že jsem na to nebyla ze stran pedagogů upozorněna a že jsem se to dozvěděla jen čirou náhodou. Nechci si ani představit, jak trapné by bylo, kdybych v příštích hodinách, které už budu učit já, bych tuto žákyni oslovila v mužském rodě. Tato žákyně je vyšší sportovní postavy, trochu robustnější, má snědší pleť, krátce střižené vlasy po bocích podholené, chlapecké oblečení i obuv, hluboký hlas. Z tohoto popisu jasně vyplývá, a i pro mě bylo naprosto zřejmé, že tato žákyně má určitý problém s vlastní genderovou identitou a v běžných situacích se projevuje jako příslušník opačného pohlaví. Přestože v lavici sedí s dívkou, o přestávkách vyhledává především společnost chlapců. Chlapci ji mezi sebe přijímají jako by byla jednou z nich, zatímco s ostatními děvčaty mluví jiným způsobem. Paní učitelky mi k této žákyni sdělily několik informací. Žákyně nemá pevné rodinné zázemí. Pochází z rozvedené rodiny, má dva vlastní starší bratry, se kterými vyrůstá a dále jednu mladší nevlastní sestru. Rodiče se školou téměř nespolupracují. Učitelky označily tuto žákyni jako problémovou. Má problém přijímat autority a často se chová náladově. Bývá drzá, někdy odmítá plnit zadané úkoly, výjimkou nejsou ani hlasité vulgarismy na adresu učitelů. Má ráda, pokud s ní učitelé jednají jako s dospělou. Pak je ochotna normálně pracovat a výrazněji se neprojevuje.
266	66	historie a křesťanská výchova	3	1	1	2	1	1	1	1	Tak už mám za sebou své první odučené hodiny. Jako úplně první jsem měla odučit téma Protektorát Čechy a Morava v 9.A. Byla jsem dost nervózní. Především jsem měla strach, abych stihla vše, na čem jsme se s provázející učitelkou domluvili: zopakovat minulé učivo, navázat na nové, udělat s žáky zápis a na konci hodiny ještě vše zopakovat. P. učitelka šla do hodiny se mnou a sedla si dozadu. Do hodiny mi několikrát zasáhla (např. po zkoušení, kdy žákovi automaticky sdělila známku, nebo když zezadu viděla vyrušovat žáky). Ale myslím, že tím nechtěla dát najevo, že bych to nějak nezvládala. Spíše se ze zvyku zapomněla. Z první hodiny jsem měla smíšené pocity. Sice jsem stihla vše, co jsem chtěla, ale myslím, že jsem působila hodně strnule a strojově. Doufala jsem, že příští 2 hodiny následujícího dne se mi povedou lépe. Musím ale říct, že jsem ze svého pohledu docela vyhořela. Největší problém byl čas, který jsem přestala sledovat a pak jsem nestíhala. Na další hodinu jsem si proto jako oporu připravila elektronickou prezentaci, kde jsem měla zobrazování jednotlivých informací načasované. Byla to spíše pomůcka pro mě a musím říct, že mi to opravdu hodně pomohlo. Za prvé jsem tak čas v pohodě zvládla a za druhé jsem občas odpoutala pozornost žáků od sebe a hned se mi mluvilo mnohem volněji a přirozeněji. Myslím, že zpočátku pro mě bude dobré prezentace využívat. Co se týče hodin OV tak v těch jsem si byla naopak naprosto jistá, co ž mě překvapilo. Čekala jsem to naopak, více jsem si věřila na dějepis. Hodiny OV, které jsem odučila, hodnotím velmi kladně. Odcházela jsem z nich z pocitem dobře odvedené práce. Povedlo se mi žáky očividně mnohem lépe zaujmout, s nadšením se zapojovali do připravených aktivit, dokonce jsem z nich dokázala vytáhnout několik vlastních názorů. V hodinách D byli žáci pasivní, ale v OV se mi podařilo je aktivizovat. Celkově vidím proběhlé praxe jako velmi přínosné pro mé budoucí povolání. Velmi jsem se např. obávala, jak budou žáci působit na mou vadu řeči. Ukázalo se, že mé obavy byli zbytečné, mám pocit, že si toho žáci ani nevšimli, což mi rozhodně dodalo sebejistoty.
268	66	občanská výchova a výchova ke zdraví	5	1	1	2	1	1	1	1	Další hodiny občanské výchovy se nesou stále ve velmi pozitivním duchu. I nadále jsou hodiny založeny především na aktivitě žáků, kterým připravuju různé pracovní listy s různými typy úkolu. Často jde o práci s textem a zpracování informací, které si žáci mají vyhledávat. Je zajímavé sledovat, jaké jsou rozdíly mezi třídami, které jsou na podobný typ úkolů zvyklé a naopak třídami, ve kterých žáci naprosto nedokážou zpracovat informace z textu, internetu nebo i např. videa. A právě na rozvíjení této dovednosti se s p. učitelkou soustředíme. Nově jsem si tak vyzkoušela, jak se dá využít film ve výuce občanské výchovy. Nejde jen o to, žákům pustit nějaký film. Učitel si musí předem nachystat, co chce, aby žáci ve filmu postřehli. Na základě toho film vhodně zastavovat, doptávat se a dovysvětlit některé informace. My konkrétně jsme využili film v 7. ročnících při výuce učiv Předsudky, Stereotypy a chyby v posuzování druhých, Socializace – proces učení, poznávání a posuzování skutečnosti, sebe i druhých lidí. K tomuto jsme využili poměrně novou francouzskou filmovou komedii z r. 2014 Co jsme komu udělali, který se zabývá především rasovými a náboženskými předsudky. Velmi poučná pro mě byla hodina, kdy žáci dostali zadanou individuální práci na téměř celou hodinu a já jsem pak měla možnost s p. učitelkou projít školní systém Bakaláři, kde jsem zjistila, jak funguje online třídní kniha, přehledná evidence žáků, také jak si mohou učitelé navzájem předávat informace nejrůznějšího povahy a jak systém v mnohém zjednodušuje komunikaci školy s rodiči. Jelikož je systém Bakaláři asi nejrozšířenějším na českých školách, věřím, že dovednost s tímto programem pracovat mi bude velkým přínosem. Velmi nepříjemnou, ale také velmi poučnou hodinu jsem zažila minulý týden. Jelikož moje provázející učitelka je zároveň třídní učitelkou jednoho z 8. ročníku, měla jsem možnost se zúčastnit i třídnické hodiny. V této hodině byly řešeny kázeňské přestupky některých žáků a já byla svědkem, jak se pedagog snaží o spravedlivý přístup ve školství ke všem svým žákům ale také jak tato snaha se nakonec může velmi nepříjemné obrátit proti němu samému. Největším šokem však pro mě byla stížnost jednoho žáka na chování jeho spolužáka, kdy dotyčný svého kamaráda obvinil, že ho sexuálně obtěžuje. Po intenzivním a velmi nepříjemném šetření se přišlo na to, že si žák celou věc vymyslel, jenom aby na sebe upoutal pozornost. Být svědkem toho, jak negativně tento incident dolehl na žáky ale i samotný pedagogický sbor mě tedy příliš k pedagogické práci nemotivoval.
269	67	občanská výchova a výchova ke zdraví	1	2	2	2	3	-1	3	3	V rámci praxe navštěvuji Daltonskou školu. Jedná se o velmi velkou školu. Jelikož jsem ještě do školy na praxi nedocházela, tak je pro mě spousta věcí zcela nová. Učitelé na škole jsou velmi vstřícní a ochotní mi cokoliv vysvětlit. Díky tomu, že se jedná o velkou školu, tak jsou děti zvyklé na “návštěvy” v hodinách. Přijde mi, že se chovají přirozeně a nevadí jim moje přítomnost. Zatím jsem učila pouze jednou s asistentkou. Suplovaly jsme hodiny VKZ. Děti jsou zvyklé pracovat samostatně a prezentovat své výsledky před spolužáky. Učitelé v hodinách nemají klasický výklad a snaží se mluvit málo. Pouze žáky provázejí a snaží se je lehce vést. Takový systém se mi velmi líbí, protože děti jsou zvyklé prezentovat a obhajovat své poznatky. V dnešní době je velmi důležité umět pracovat s informacemi. Přesně to učitelé děti učí. Byla jsem přítomná na několika hodinách přírodopisu. Učitel na začátku motivoval žáky k tomu, jak bude hodina probíhat, a jak budou pracovat. Poté je rozdělil do třech skupinek, zadal jim tři témata a ty měli ve dvojicích zpracovat. Poté každá skupinka prezentovala své téma zbytku třídy, který si podle nich dělal zápis. Učitel žáky celou dobu kontroloval a opravoval. Popřípadě jim pomáhal s důležitými informacemi, které budou potřebovat a musí si je zapsat. Také jim nezapomínal vysvětlovat pojmy, které by nemuseli znát nebo byly starší a žáci mohli zapomenout. Velmi se mi líbí, že učitel zde vystupuje v roli takového “průvodce”. Žáci občas dělají nepořádek a neposlouchají, ale zatím vždy splnili pokyny a pracovali podle zadání. Učitel situaci vždy zvládnul a dokázal najít řešení, které vyhovovalo jemu i žákovi. Také jsem byla přítomná na hodině jedné třídy, která pracuje trochu pomaleji než ostatní stejné ročníky. V první části hodiny žáci psali test. Tento test jsem psala také a nezdál se mi ani moc těžký. Ovšem poté jsem jej opravovala a zjistila jsem, že žáci si velmi často zaměňují pojmy. Pojmy, které se mi zdají jasné a úplně základní jsou pro mě velmi jednoduché. Zjistila jsem, že je důležité nezapomínat na to, že jsou tyto pojmy pro žáky nové a mnohdy těžké na pochopení. (Například, když se jedná o buňku, tak si ji nemohou osahat a musí si ji představit podle obrázků a modelů.) Také je velmi těžké zhodnocení správnosti odpovědí. Když jsem opravila všechny testy, tak mi přišlo, že hodně lidí téma ne zcela chápe. Myslím, že by bylo dobré téma ještě nějakým způsobem dovysvětlit. Testy jsem pouze bodovala a neznámkovala. Ovšem pomohlo mi to si uvědomit, že ne všichni žáci chápou okamžitě učitelův výklad. Také je pro mě důležitý poznatek ten, že otázky, které jsou pro mě úplně jednoduché, nemusí být jednoduché pro žáky. Je proto velmi podstatné nezapomínat na to, pro koho ten test je, a co se díky němu má naučit
270	67	občanská výchova a výchova ke zdraví	2	2	2	2	3	-1	3	3	V průběhu praxe se snažím dávat pozor na práci s hlasem a tichem. Stále je pro mě problém dostatečně dlouho čekat na odpověď. Popřípadě se mi stává, že se snažím pracovat rychle, abych látku stihla a nedávám dětem tolik prostoru. Vnímám to jako chybu a chci si na to dávat pozor. Chtěla bych totiž, aby více pracovaly děti samy, i za předpokladu, že toho tolik nestihneme. Také si občas odpovím sama a dětem to nalinkuju. Důležité je pro mě zjištění, že mám učit raději pomalu. Spěch a kvantita je kontraproduktivní. Také mám občas problém s tišením dětí. Ještě jsem si nenašla nějaké gesto nebo zvuk, který by mi vyhovoval a upoutal pozornost. Také se musím naučit dostatečně dlouho počkat po daném pokynu „poslouchejte mě prosím“. Mám radost z malých věcí. Snažím se děti v hodinách něco naučit a soustředím se na zajímavé a podstatné věci, ne na velké a složité. Někdy mi to úplně nejde, ale i tím se učím. Bála jsem se, že mi učení vůbec nepůjde a budu úplně bezradná. Ovšem přišla jsem na to, že to nesmím vzdát a učit se. Učit se dětem naslouchat, být trpělivá a připravená na nové věci. Také jsem se naučila, že nikdy nic není tak, jak to chci a má být. Takže se snažím vycházet s tím co mám a nenechat se rozhodit. Někdy se mi stane, že učivo vysvětlím úplně špatně. Děti vůbec neví, co jsem tím myslela. Jelikož jsem to popisovala moc složitě a odborně. Tak jsem se vzniklou situací nenechala rozhodit a zkusila jsem něco jiného. No a zabralo to. Děti to pochopily a začaly pracovat. Důležité je nebát se to zkoušet a nevěšet hlavu, když to nevyjde. Prostě to někdy jde a někdy ne. Děti se učí a s nimi i já.
271	67	občanská výchova a výchova ke zdraví	3	2	2	2	3	-1	3	3	Učila jsem hodinu přírodopisu. Připravila jsem si pracovní list a teoreticky si prošla úplně celou hodinu. Nad celým programem jsem přemýšlela celý týden. Zamýšlela jsem se, jak bych to mohla ještě vylepšit nebo co všechno můžu udělat pro tu hodinu, aby se dětem líbila. Vždycky mi přípravy takhle vrtají hlavou, ale baví mě něco vymýšlet, tak mě to těší. Připravila jsem si na dané téma pracovní list. Celou hodinu si teoreticky prošla. Zamýšlela jsem se, jak začít, abych něco nevynechala. Přemýšlela jsem nad pořadím, v jakém jim zadám úkoly. Dokonce jsem přečetla to téma ve 4 učebnicích a 1 atlasu. Nechtěla jsem, aby mě někdo na něčem nachytal. Nechtěla jsem se dočkat situace, že nebudu vědět. Když začala hodina, tak to bylo dobré. Hezky jsem začala, zadala úkoly, děti pracovaly. V polovině hodiny se to zvrtlo. Když jsme šli kontrolovat pracovní listy, tak je to přestalo bavit. Katastrofa, celá třída vypadala jak malá opičárna. Zkoušela jsem všechny svoje tišící fígle, ale nic nezabralo. (Zatím jsem se ještě neodhodlala praštit něčím do stolu, aby byl klid.) Nakonec mě uzemnila věta, kterou jsem slyšela od jedné žákyně: „Proč máme umět nějakou vnitřní soustavu raka??? K čemu nám to proboha bude??!!“ V tu chvíli jsem se zamyslela a říkala si: „Proč mám já umět nějakou vnitřní soustavu raka, když je to stejně nezajímá??!!“ Přešla jsem tu připomínku té žákyně tak, že jsem dělala, že jsem ji neslyšela. Ovšem později jsem si vyčítala, že jsem na ni nezareagovala. Tak jsem si přidala na seznam přípravy i fakt, že musím vědět, proč to ty děti mají umět. Taky jsem si tam přidala poznatek, že někoho to tam určitě zajímalo a jen se nechali strhnout „opičím“ davem. Při téhle hodině jsem přišla na to, že ať se snažím sebevíc, tak to nemusí vyjít. Není to moje vina, prostě to tak je. Některé věci nevycházejí, jak chceme. Ovšem to neznamená, že já nebo oni, se nic nenaučíme. Já si z té hodiny odnesla celkem fajn poznatek, že to prostě není vždy podle představ, i když bych se přetrhla. Oni si odnesli poznatek, že když se budou chovat jak malé opičky, tak to bude mít nějaké důsledky. (Další hodinu psali těžký test na dané téma.) To se mi zdá dost férové pro obě strany. Vždycky je na tom celém něco pozitivního. Důležité je, že to člověk nesmí přestat hledat.
272	68	německý jazyk	1	1	1	1	1	1	2	1	Když jsem poprvé vstoupil do školy, kde právě vykonávám praxi, tak na mě hned dýchlo cosi pozitivního. Cítil jsem sice po těle drobné napětí nebo spíše chvění, ale byla to taková spíše zdravá nervozita než stres. Těšil jsem se, co na mě uvnitř školy čeká. A skutečně, byl jsem velmi příjemně překvapen … Ale nepředbíhejme. Po úvodní schůzi s vedením základní školy jsem byl paní zástupkyní požádán, jestli bych nemohl jít se žáky do Ekoparku (samozřejmě šly i jejich třídní učitelky). Byla to tuším třída 8.A a 8.B. Ale teď k meritu věci. Po celou dobu exkurze jsem nezaznamenal jedinou výraznější neposlušnost či dokonce výtržnost. Tím mám na mysli drobné rvačky mezi žáky, či dělání různých naschválů atp. Samozřejmě, že někteří dělali na sebe úšklebky a podobné věci, ale nic co by přesáhlo hranice slušnosti. Když jsme byli v tramvaji, tak automaticky když žáci uviděli člověka v seniorském věku, tak již bez vyzvání některé z učitelek pustili tohoto seniora sednout. Bylo pěkné vidět, že žákům není respekt ke straším lidem cizí, opravdu mě to zahřálo u srdce. V Ekoparku se žáci též chovali velmi ukázněně. Dbali všech pokynů organizátorů akce a nedělali tam zbytečné haló nebo humbuk. Opravdu musím říci, že tuto ZŠ navštěvují žáci s přirozenou inteligencí a ne žádní grázlové. Po návratu z Ekoparku jsem byl tím, co jsem tam během těch 4 hodin zažil, velmi potěšen a tím více jsem se těšil na náslechy a následné vedení výuky na této ZŠ. Další týden jsem šel na náslech k osmákům. Byla to první skupina, tedy ta „lepší“ (aktuálně v lepší německé formě). A skutečně se tyto papírpvé předpoklady i potvrdily. Sice nemohu říci, že by tam byl někdo, kdo by vyloženě vyčníval, co se týče znalostí němčiny, ale na druhou stranu tam nebyl ani nikdo vyloženě „slabý“. Jednalo se o vyrovnanou skupinu, co se týče znalostí němčiny. Drobné rozdíly tam samozřejmě byly, ale skutečně jen drobné. Vyučující vedla hodinu velmi pestrým způsobem a bylo vidět, že má přirozenou autoritu, že si k ní nikdo nic nedovolí. Během hodiny byl v třídě naprostý klid a nikdo z žáků se nepředváděl nebo nedělal trapné vtípky, které by rušili průběh hodiny. Vyučující s žáky procvičila poslech, konverzaci a také kus gramatiky. Kromě toho se stihlo udělat i dost cvičení z učebnice. A na začátku vyučovací hodiny byl vybrán náhodně jeden žák, který byl zkoušen. Po skončení vyučovací hodiny jsem byl velmi potěšen, co jsem viděl. Dokonce i když začalo zvonit na konec hodiny, tak neexistovalo, že by někdo se začal balit, nýbrž všichni čekali na pokyn vyzčujícího. Ať jsem hledal jak jsem hledal, tak nikoho problémového jsem ve třídě nenašel. Týž den jsem byl na hospitaci i v druhé skupině této třídy. Po pravdě musím říct, že bylo vidět, že mají „horší“ vědomosti než ta skupina první (viz výše), ale snahu jsem jim upřít nemohl. I když něco nevěděli, tak se na to snažili přijít a neříkali hned, že neví. Vyučující jim poskytla tzv. udičku a podle ní došli na správné řešení. Co se týče kázně ve třídě, tak opět musím říci, že jsem s chováním jakož i jednáním žáků velmi spokojen. Ten samý týden jsem ještě šel na náslech do šesté třídy a tam to chování bylo skvělé. Žáci poslouchali, v hodině se nebavili a snažili se ten jazyk pochopit. Samozřejmě, probírány byly základy, ale i tak musím ocenit jejich snahu. Vyučující vedla danou hodinu pomocí aktivit tak, aby u žáků probudila zájem o jazyk, což se jí také povedlo. Byl jsem opět velmi spokojen s náslechem u této paní učitelky. To, co si z těchto náslechů vezmu, tak je určitě to, že jako budoucí učitel bych měl být aktivní v hodině, žákům tu výuku zpestřit různými aktivitami a co se mi na paní učitelce, resp. na její způsobu vedení výuky líbilo opravdu hodně, tak bylo to její nadšení pro tu práci, jejím temperament a aktivita. Takoví učitelé jsou potřeba a ne nějaké leklé ryby, co si něco mumlají v koutku a žáci jim mezitím v hodině pospávají a zívají nudou. Opravdu s mojí provázející učitelkou jsem velmi spokojen a slouží mi jako vzor pro mou další práci.
273	68	německý jazyk	2	1	1	1	1	1	2	1	Tento týden už šlo do tuhého v tom smyslu, že jsem měl za pár dnů vést svojí vlastní vyučovací hodinu, ale to až potom, nejprve … Ještě bych měl zmínit, co se děje o přestávkách mezi vyučovacími hodinami, ne jen ve vyučování. O přestávkách je samozřejmě na chodbě takový ten křik, ale takový ten klasický přestávkový. Nikdo se tam nerve nebo neničí nástěnky. Když jsem to tak pozoroval, tak většina žáků seděla na „bobcích“ a povídali si spolu. Někteří hráli stolní fotbal. Ano, na této základní škole mají i stolní fotbal a musím říci, že se žáci k této hře chovají slušně a nebylo na ní vidět žádné viditelné větší poškození. Takže tato škola žákům poskytuje super podmínky ke studiu a to i ve fázích odpočinku. Ale zpět k praxi. Před tím než jsem šel vyučovat, tak jsem byl ještě na několika násleších německého jazyka, opět v šestých a osmých třídách. Byl jsem tentokrát i v druhé, tedy „horší“ skupině v šesté třídě a tam bylo vidět, že ti šesťáci s tím dost bojovali. Mají to přeci jen první rok, ještě v tom jazyce nejsou tak zběhlý, nejsou zkrátka do toho tak moc zasvěceni. Ale to přijde. Osmé třídy jsem už znal jako svoje boty, tam mě nic už nepřekvapovalo. Ale za zmínku stojí určitě jejich příprava na zkoušku B1, kterou vede (přípravu) moje provázející učitelka. S první skupinou osmáků hodně konverzuje v německém jazyce, snaží se o to, aby ti žáci mysleli co nejvíce německy, protože u zkoušky je u žáků největší kámen úrazu většinou Sprechen a Hören. Právě tyto dvě aktivity s nimi vyučující procvičuje nejčastěji. Ještě jsem ale nezmínil, že tato vyučující je poměrně mladá, kolem třiceti let, ale má zkušenosti jako padesátiletá, když to trochu přeženu. Zkrátka žáci ji uznávají a mají k ní respekt. A její učební metody jsou toho jen důkazem. Tři dny před tím, než jsem šel učit, tak jsem se s paní učitelkou sešel, aby mi vysvětlila vše kolem dokola, poradila mi strategie, jakým způsobem co vysvětlovat atp. Moc se mi líbilo, že chtěla, abych učil pomocí aktivit jako Bingo, Pantomima, atd. Měl jsem totiž v plánu učit šesťáky první skupinu. Vše mi bylo skvěle a zřetelně vysvětleno a za tři dny se šlo do akce. Samozřejmě domácí přípravě na hodinu jsem věnoval docela dost času, aby nikde nebyly nedostatky a aby nedošlo k trapným situacím, kdy bych třeba něco nevěděl. Před vstupem do této třídy jsem cítil v kostech jemné mrazení, ale to je si myslím u každého praktikanta normální úkaz. Již jak jsem předstoupil před třídu, tak jsem pocítil, jak ta tréma pomalu ustupuje, protože jsem na žácích viděl, že nikdo z nich nemá zájem mě provokovat nebo zkoušet moji trpělivost. Možná to bylo tím, že v této skupině jsou jen dva chlapci a jinak samá děvčata, která když vidí chlapa učitele, tak si moc k němu nedovolí. Ale to je jen domněnka. Hodina proběhla podle mých představ, vše důležité se stihlo a na žácích bylo vidět, že byli s mojí hodinou také spokojeni. Já se jich totiž zeptal, jestli to se mnou šlo a oni řekli, že jo. Po hodině jsem na svém těle pociťoval velmi příjemný pocit z dobře odvedené práce a je to pro mě podnět pro další činnost v pedagogické sféře. Poté jsem byl i na náslechu na hodině chemie, kterou učí paní učitelka, která před deseti lety učila i mě z chemie a musím říct, že je pořád tak skvělá jako bývala. Přirozená autorita, názorné vysvětlování a také lidský přístup k žákům, to je to, co ji charakteriztuje. A ještě poznámka k chování žáků. Žáci mě vždycky na chodbách zdraví, což jsem velmi rád, protože se to už moc u mladých lidí nevidí, že by sami od sebe pozdravili staršího člověka. I za to jsem byl velmi rád.
274	68	německý jazyk	3	1	1	1	1	1	2	1	V těchto týdnech jsem spíše učil, a náslechů jsem měl jen pár. V hodině, ve které jsem učil deváťáky německý jazyk, jsem se rozhodl mluvit na ně celou hodinu německy. Měl jsem s nimi tu hodinu procvičovat poslech a pak ještě konverzaci mezi dvěma hosty a čišníkem v restauraci při objednávání si pokrmu a nápoje. Snažil jsem se na žáky hovořit jednoduchou němčinou (na úrovni A2 – B1). Žáci mi ale rozuměli, když jsem jim německy vysvětlil, co mají dělat, tak kývli, že ano a skutečně, jak jsem viděl výsledky jejich práce, tak bylo vidět, že vše, co jsem jim vysvětloval, tak pochopili. Poté jsem vybral tři žáky, z nichž jeden hrál čišníka a dva hráli „Liebespaar“. Úmyslně jsem tyto role tak rozdělil, abych do rozhovoru přinesl trochu vtipu, aby žáci viděli, že mám i smysl pro humor, což přispěje k jejich uvolnění a tím pádem se jim otevře ten „správný šuplík se slovní zásobou v jejich hlavách“. Celá hodina se nesla v přijemném duchu a bylo vidět, že si mě žáci oblíbili. Kromě učení jsem si na této škole vyzkoušel i dozor v jídelně a v šatnách. Musím říci, že jsem byl nervóznější než když jsem vyučoval. V šatně tam běhali žáci, takový ten školní ruch byl slyšet všude, zkrátka jsem měl strach, aby někdo neupadl nebo aby se někdo nezranil, protože všichni už byli natěšeni na oběd, takže trochu to nervy byly, ale nakonec jsem to zvládl dobře (i když s potem na zádech). Po chvíli jsem se přesunul do jídelny na dozor, tam už to šlo lépe, také jsem se lépe cítil a nebyl už tak nervózní. Kontroloval jsem kartičky na oběd korigoval „provoz“ žáků v jídelně, aby se netvořily zbytečně dlouhé řady (jak u výdeje, tak u odevzdání táců se zbytky jídla). Učil jsem také chemii devátou třídu a hodina se mi povedla, řekla mi to i moje provázející učitelka, ale za týden jsem vedl hodinu také v deváté třídě, ale místo 9.B jsem učil 9.A. Na tuto třídu jsem byl předem upozorněn, že se jedná o poměrně zlobivé žáky a praktikanti s nimi někdy mají starost. Do třídy jsem vešel velmi ofenzivně až snad napruženě, že já zde budu pánem a nikdo jiný. Skutečně jsem si sice autoritu sjednal, ale na úkor nestihnutí celé učební látky plánované na onu hodinu. Bylo vidět, že žáci byli pod tlakem a že byli ze mě nervózní a u tabule dělali chyby a protože byli ve stresu, tak jim mozek nefungoval naplno. A důvod byl můj přístup k nim, už od začátku vycítili, že to úplně nejsem já, že si hraju na drsňáka, takže tu hodinu bylo z mé strany snad všechno špatně. Byl jsem v jakési křeči, nebylo to prostě ono. Před týdnem jsem podal skvělý výkon v 9.B, protože jsem tam šel uvolněně, na nic jsem si nehrál, byl jsem přirozený a žáci to ocenili a plnili zadané úkoly. Když si učitel na něco hraje, čím není, tak žáci to vycítí a vlny vysílané učitelem a žáky se nespojí a hodina pak nemá grády a spád a učitel pak s žáky akorát bojuje o to, kdo je zde šéfem a stihne toho tak třetinu z toho, co má naplánováno. Učitel by měl být vždy sám sebou a taky se umět usmát a zavtipkovat, aby žáci viděli, že je to taky člověk, který má emoce.
275	68	německý jazyk	4	1	1	1	1	1	2	1	Úplně první hodinu mé učitelské praxe v tomto semestru jsem byl na náslechu v sedmé třídě (němčinu mají již od první třídy) a musím říci, že jsem byl velmi příjemně potěšen, jak dobře tito žáci ovládali německý jazyk i při komunikaci s vyučující (používali krátké jednoduché věty, ale i to je rarita, na ostatních školách žáci hovoří výhradně česky v hodinách cizího jazyka). Vyučující též na žáky hovořila pouze německy. V první polovině praxe jsem byl také jako nezávislý pozorovatel přítomen na německé olympiádě, kde se této události účastnili ti nejlepší němčináři z vybraných brněnských základních škol, kde je vysoká úroveň NJ. Většina vystupovala velmi sebevědomě a jejich komunikační dovednosti v NJ byly podle mého odhadu klidně na úrovni B1. Někteří s tím trochu bojovali, ale i to se cení, nevzdat to a snažit se mluvit, i když to nejde. Z několik dní jsem učil ve třídě sedmáků (neněmecká třída) a bylo to pro mě docela vystřízlivění v tom slova smyslu, že rozdíl ve znalostech předchozích sedmáků a těchto byly propastné. Tahle třída, kterou jsem učil, tak drtivá většina z žáků nebyla schopna ani německy přečíst text napsaný v učebnici, jejich výslovnost byla skutečně otřesná, jiný výraz mě na to zkrátka nenapadá. Kromě toho jsem učil i u šesťáků. Kteří musím říci byli na můj vkus a „přesebevědomělí“ a to mi trochu vadilo, že jim chyběla pokora. Německy na jim určené úrovni sice uměli, ale že by to byli nějací „majstři světa“ to se taky říci nedalo. Ve srovnání se sedmáky byli paradoxně na vyšší úrovni, ale pokud jde čistě o atmosféru ve třídě (o čistě sociální rovinu) bylo mi ve třídě se sedmáky o hodně příjemněji. V případě deváťáků a osmáků se už jednalo o zdravě sebevědomí výkon v NJ. Bylo vidět, že se jedná již o vyzrálé osobnosti (samozřejmě s výjimkami), kteří mají určitou vizi, co by asi chtěli na dalším stupni (myslím tím střední školu) studovat. Atmosféra byla jak u osmáků, tak i deváťáků velmi uvolněná a cítil jsem se zde bez napětí. U šesťáků bylo na mě vidět, že jsem byl dost v křeči a nedokázal jsem se uvolnit a „jet na plný plyn“. Další hodina s šesťáky už byla lepší. Vzájemně jsme se už „nakoukali“, co kdo od koho může asi čekat a trochu se mi i otevřeli jako lidé a byla pozorovatelná větší hladina pokory v jejich jednání vůči mně i německému jazyku. Zde bylo důležité nenechat se vyvést z míry a zachovat chladnou hlavu a trpělivost. Na násleších NJ jsem jasně viděl profesionalitu mé provázející učitelky, která byla hodně zkušená (to jsem odpozoroval z jejího projevu a autority, kterou v každé z tříd měla). Dokázala obratně reagovat na náhlou změnu situace ve třídách a nenechala se ničím výrazněji „vykolejit“, i když samozřejmě někdy hlas zvedla, hlavně šestou hodinu odpoledne, kdy žáci už se těší domů a jsou někdy dosti neklidní a „rozjaření“. Především se mi líbilo, jak dokázala vyučující regulovat náročnost učiva a rozvrhnout si učivo na složitější a jednodušší, přičemž to jednodušší vyučovala spíše v odpoledních hodinách a to náročnější ráno, kdy jsou žáci „čerství“. Tato stylizace náročnosti látky se mi moc líbila, že ve struktuře jejich hodin byla zřetelná určitá logika a systém. Z jejich hodin jsem si odnesl mnoho zajímavých poznatků a hlavně schopnost „ledového“ klidu v těch situacích, když se třídě začne tzv trochu „rozjíždět“ (začnou být neklidní a je slyšitelný šum ve třídě). Její obratnost v rozrůzněnosti výkladu a aktivit byla pro mne skutečně velkou inspirací a další zkušeností do mého učitelského „arsenálu“. Její zodpovědný a poctivý přístup je pro mě velkou inspirací.
276	68	německý jazyk	5	1	1	1	1	1	2	1	Ve druhé části mé učitelské praxe jsem převážně již učil chemii a němčinu jen párkrát. V chemii jsem s žádnou ze tříd (ani u osmáků ani u deváťáků) neměl jakékoli větší kázeňské problémy. Panoval mezi mnou a žáky vzájemný respekt, ale byli jsme schopni i v hodině zavtipkovat v rozumné míře, aby to nepřekračovalo námi stanovené hranice. Cítil jsem se skutečně velmi dobře v těchto třídách. Vždy, když jsem jim rozdal pracovní listy na dané téma, tak je poctivě a svědomitě vypracovali bez jakéhokoli vyrušování. Absolvoval jsem též i několik náslechů hodin chemie a musím říci, že vyučující měla v každé ze tříd autoritu a když zadala úkol k řešení, tak všichni si lámali hlavy nad daným příkladem a nestěžovali si, že jim něco nejde. Učivo vyučující vysvětlovala pro žáky velmi přínosným způsobem, kdy žákům jen „nahodila udičku“ a oni si za pomocí této drobné nápovědy daný zákon či pravidlo odvodili vlastně sami svým zdravým úsudkem, takže tím pádem došlo k pevnějšímu „zakotvení“ tohoto poznatku v jejich hlavách. Posledních pět minut vyučovací hodiny vyučující napsala na tabuli ty pojmy, které bude zkoušet příští hodinu, popř. z nich bude zanedlouho písemka. Tím nemusela dávat žákům nějaké zdlouhavé nudné domácí úkoly, ale žáci si informace sami vypíší přehledným způsobem z učebnice a projde jim to jak očima, tak pusou, když si to budou přeříkávat a nedojde tak k „vypadnutí“ těchto vědomostí jako kdyby si to žáci „tupě“ mechanicky opisovali z tabule. Kromě toho vyučující hojně používala ve svých hodinách techniku (diaprojektor, počítač, laserové ukazovátko, atd.), čímž došlo u žáků ke vzbuzení zájmu o danou problematiku. A teď jdeme k tomu nejlepšímu nebo spíše pro mě šokujícímu (v negativním slova smyslu) zážitku, který se mně stal v jedné z hodin NJ při výuce šesťáků (druhé skupiny). Tuto třídu jsem učil celkem třikrát. Poprvé byli velmi hodní, pracovali, jak měli, nebyl v jejich jednání k nalezení žádný problém. Při výuce druhé hodiny s touto třídou, tak bylo znatelné, že si mě už „okoukali“ a poznali, že jsem celkem hodný člověk (aniž bych se zde chválil), který nejspíš nedokáže na ně pořádně zakřičet. První půlka byla v pohodě, ale v té druhé bylo vidět, že vystrkují někteří žáci z této třídy „ drápky“. Těch patnáct minut do konce hodiny jsem ten pořádek ve třídě udržel, ale bylo to „zuby nehty“. Moje poslední výuka s touto třídou (do třetice všeho dobrého zde určitě ten den platit nemělo) byl pro mě návrat do (kruté) reality učitelského povolání. Už před výukou byli žáci neklidní, nebyli schopni se zkoncentrovat na nadcházející hodinu se mnou. Další faktor, který „hrál“ proti mně bylo, že se jednalo o hodinu ve 13:00, tedy odpolední čas. Ze začátku jak zazvonilo, tak jsem se snažil s nimi jednat v klidu, tzv. „po dobrém“, ale to nefungovali, spíše to mělo efekt opačný, bylo jako lít „olej do ohně“ a tím rozdmýchávat už dost tak napjatou atmosféru ve třídě ten den. Ještě asi tak dvakrát jsem je napomenul v klidu, ale poté jsem se už dost rozčílil (nekřičel jsem, ale výrazně jsem zvýšil hlas) a dal jsem jim za trest písemku na téma, které jsme měli tuto hodinu probírat, ale kvůli jejich chování jsme probrali pouze zlomek látky. Bylo vidět, jak napětí stoupalo mezi mnou a žáky. Musím přiznat, že potem jsem byl orosený asi tak na 90 procentech těla a byl jsem na „rozkrájení“. Na konci hodiny jsem chtěl atmosféru trochu zklidnit, ať se neroscházíme ve špatném rozpoložení, že třeba jim to došlo, jak se chovali a tak. A slušně jsem se jich na konci hodiny zeptal, proč se tak chovali, že jim to není třeba „blbý“ vůči ostatním spolužákům v té třídě, kteří se chtějí něco nového dozvědět. Co je trápí a tak podobně. A teď ta šokující mě na zem vracející věta jedné dívky: „Ale vy přece jste jen praktikant, vy nejste „pravý“ učitel a neznáme Vás, tak proč bysme měli poslouchat“. Po vyřčení této věty se většina jejich spolužáků chytla za nos a řekli ji, že to už trochu přehnala, že je to nevhodné, ale ona postrádala jakoukoli soudnost, s ní to ani nehlo. Aspoň, že ostatním žákům to připadalo už „přes čáru“. Já se pět vteřin na ni díval, jestli to myslí vážně a v duchu jsem si řekl, že se nebudu přeci rozčilovat, že to za to nestojí. Po skončení této hodiny jsem si uvědomil, že jsem byl na ně předchozí dvě hodiny, kdy jsem je učil až moc přátelský a zapomněl jsem úplně na fakt, že jako učitel mám být autoritou a ne kamarádem žáků. Z druhé poloviny praxe jsem si odnesl velmi cenné zkušenosti od vyučující z chemie, ale i skutečnost, že si nesmím nechat se sebou hýbat jako s hadrovým panákem, jinak, že selhání tohoto typu zažiji ještě mnohokrát. Vyplývá z toho pro mě to, že si již na začátku praxe musím zachovat trochu větší odstup od žáků a ne hned být na žáky až přespřílíš milý a přátelský. Musím zkrátka vystupovat jako autorita.
277	69	matematika	1	1	2	3	2	2	1	2	Během mé praxe mne velmi zaujala absence „trestů“ za špatné chování žáků (přestupky v hodině). Neustále přemýšlím zda-li je tato výchovná metoda vhodná, proto se ji pokusím popsat v tomto článku. Největším problémem je vyrušování v hodinách a nepozornost. Na této škole se jen málo kdy dbá na striktní dodržování pravidel a samotná výuka probíhá volnější formou. Problémem je, alespoń z mého pohledu, že jsou žáci „systematicky“ vedeni k tomu že se pravidla dodržovat nemusí, protože za jejich porušení chybí adekvátní trest. Pokud například žák vyrušuje v hodině, baví se se sousedem, nebo nedělá to co má, tak kantor ve většině případů napíše jeho jméno na tabuli s tím že kdo tam na konci hodiny zůstane bude po škole. Toto zní celkem přijatelně, kamenem úrazu však je, že žák může svoje přestupky odčinit tím, že začne v hodině spolupracovat a chovat se slušně. (za dobu mého působení na této škole se nestalo, že by některé dítě z tohoto důvodu po škole zůstalo). Chápu, proč byla tato metoda zavedena. Pochopitelně proto, aby děti začaly spolupracovat a zlepšili svoje chování. Problém je ale v tom, že žák je vždy posuzován jen z hlediska 1 hodiny a učí se tímto způsobem, že může celou hodinu dělat „bordel“ pak se pár minut snažit a je vše zase vpořádku a v nové hodině začne nanovo.Tato metoda je velmi účinná krátkodobě, ale z dlouhodobého hlediska podle mého mínění žžákům spíše škodí. Nejvíce mě zarazil problém s mobilními telefony. V dnešní době má mobilní telefon téměř každý žák. Z toho plyne že jej bude pochopitelně používat i v hodině. Hodiny jsou přece nudné a nějak se žáci zabavit musí že ? Když učitel příjde na to, že žák používá mobil v hodině, tak jej poprvé napoene. Když se žák nepoučí, tak mu mobilní telefon do konce vyučovací hodiny „zabaví“, aby žák mohl v další hodině začít vesele nanovo.V době, kdy jsem byl žákem na ZŠ, tak se tyto prohřešky řešily tak, že si pro zabavený mobil museli přijít rodiče osobně, případně se udělovaly napomenutí/důtky. Poznámkou do ŽK se podobný přestupek také neřeší, protože jak jsem byl poučen „ to by měli ty žákovský za chvilku plné “
278	69	matematika	2	1	2	3	2	2	1	2	Po dobu svého působení na praxi/práce jako asistent pedagoda. Se velmi často setkávám s rozdáváním jedniček za aktivitu v hodině. Pokud si pod tímto někdo představí, že žák celou hodinu pylně a samostatně pracuje, bude nejspíše překvapen, protože tak tomu rozhodně není. Nemluvím tu ani o tom, že by si dítě vypracovalo nějakou práci obohacující výklad, nebo se samo aktivním způsobem v hodině zapojilo. Na to, aby dostalo jedničku většinou stačí, když se přihlásí a 2-3 krát správně odpoví (ono už to hlášení samotné je kamenem úrazu, žáci většinou vykřikují první houpost co je napadne a to nejlépe jeden přez druhého). Často to ani nebývají nijak náročné „nadstandartní“ otázky, ale většinou otázky opakující předešlé učivo, nebo zaměřující se na hlavní téma hodiny. Setkal jsem se i s případy, kdy žák dostal jedničku za aktivitu prostě jen proto, že seděl v lavici a byl v klidu (moc nevyrušoval). Tyto známky jsou vedeny v evidenci se stejnou hodnotou jako známky z testů, což mi příjde nejvíce zarážející, protože jsou to dvě absolutně nesrovnatelné činnosti. Z vyjádření kantorů jsem pochopil, že je tento postup aplikován jako „motivující a výchovná“ metoda pro žáky. Tímto jsou učeni a podporováni k aktivitě v hodině. To lze podle mě provádět vhodnějšími způsoby a získaná známka by určitě neměla být srovnatelná s ostatnímy známkami žáka. Dalším důvodem je „zprůměrování“ povětšinou neuspokojivého prospěchu žáků. Což žákům umožní „prolézt“ do dalších ročníků (a co si budeme povídat méně žáků znamená méně peněz), ale veškerá motivace žáků k tomu, aby se sami vzdělávali a byli si nuceni špatnou známku opravit je nenávratně pryč. Nejkurióznějším způsobem „rozdělování“ jedniček se pak bezesporu stala hra bingo. Tuto hru děti pro jistotu hráli hned dvakrát po sobě (první tři žáci s bingem dostali jedničku). Nepochopil jsem jakou souvyslost má štěstí v hazardu s úspěchem na poli školství, ale jistá průprava do budoucího života to je (občas stačí mít jen štěstí a nic není fér).
279	69	matematika	3	1	2	3	2	2	1	2	Abych nebyl pořád jen negativní, popíši i situaci, která se mi líbila, překvapila mne. Jednalo se o hru Riskuj, kterou jsme s žáky hráli v ráci výuky zeměpisu. Bylo celkem pět témat a každé téma mělo pět otázek dělených dle obtížnosti. Témata otázek vycházela z opakování všeobecných zeměpisných znalostí a dále z současného učiva : Severní Amerika. Přehled témat: 1. USA, 2. Kanada, 3. Mexiko, 4. Mapa, 5. Zeměpisné pojmy. Hned zezačátku, mě překvapilo nadšení našich žáků pro věc. Zaujmout, zaktivizovat a nadchnout naše žáky pro věc je velmi obtížný úkol. Před zahájením hry jsme žákům představily otázky a seznámili je s cenami. Nejednalo se o známky, ale o věcné ceny. Což mně osobně přjde mnohem přijatelnější a nekazí to radost ze hry (že odměněni budou pouze ti nejlepší a obecně nemám rád soupeření o známky v rámci her). Žáky jsme rozdělili pomocí losování do 3 soutěžních týmů a zahájili samotnou hru.Překvapilo mne, že se žáci nijak významně nedohadovali v rámci týmu a aktivně se zapojili do hry. Dále pak tím, že věděli i odpovědi na otázky, které nebyly tématem hodin, jako byla například otázka „vyjmenuj alespoň tři americké prezidenty“, nebo „co drží v rukou socha svobody“. Cílem hodiny bylo zábavnou formou zopakovat to co jsme se učili v předchozích hodinách, ověřit si, co se děti naučily a zároveň je i něčemu přiučit. S výsledky a průběhem hodiny jsem byl více než spokojen a podpořilo mě to ve snaze i nadále spolupracovat na vedení hodin tímto netradičním způsobem.
280	69	matematika	4	1	2	3	2	2	1	2	Fyziku vyučuji ve třídách 8.A a 8.B. Ze začátku probíhaly hodiny v klidu, zábavnou formou. Já jsem měl klid na učení a žáci spolupracovali. Ve třídě 8.A tato „idylka“ pokračuje i nadále. Problém nastal ve třídě 8.B, kde žáci zjistili, že ještě nemám strategii a vedení hodiny zcela pevně v rukou. Hodiny začaly být stále více chaotičtější a většinu času jsme trávili „debatou“ co mají a nemají dělat a co já smím a nesmím. Problém je, že já sám zatím zjišťuji jaké pravomoce má a nemá učitel a jakým způsobem je nejvhodnější tyto problémy řešit. Například nechat žáka po škole, můžu/nemůžu na jak dlouho a za co ano a za co ještě ne. Dalším problémem je používání mobilů v hodině, smím nesmím zabavit? Dle všeho mohu jen když mi ho žák sám vydá, ale to už je problém sám o sobě trávit x minut dohadováním jestli mobil vypne a nebude používat nebo mi ho sám vydá. V naší škole špatná známka a většinou ani poznámka nejsou moc velkou pákou, takže klasická věta dej mi to nebo máš poznámku většinou končí odpovědí „tak mi to napište“. Po konzultaci s kolegy mám plnou hlavu obecných rad a nápadů co jak kdy dělat a nedělat, že se mám ze začátku spíše zaměřit na to jak zvládat hodinu v klidu a né tolik na náplň hodiny samotné „dej jim něco na opisování oni pak budou v klidu“ je zase trochu v rozporu s tím co bych chtěl jako učitel dělat. Věta „nic si z toho nedělej, tohle je problémová třída a všichni s ní bojujeme“ také člověku moc na klidu nepřidá. Zatím nejhorší byla poslední hodina fyziky. Docházka na naší škole obecně není nic extra, v průměru bych musel jednu hodinu opakovat 3 – 4krát, aby se dostaly informace ke všem žákům. V hodině jsme měli psát test na výpočet tepla, kvůli absencím jsem se rozhodl téma na začátku hodiny rychle zopakovat (nechat žáky co téma znají počítat na tabuli). Problém však nastal pokaždé, když jsem se otočil k tabuli a začal něco upřesňovat. Ve třídě propuklo všeobecné veselí, chatování s kamarády, povídání s kolegy, nuda a apatie. Opakování jsem tedy z důvodu nezájmu ukončil a rozdal písemku. Pochopitelně po rozdání zadání začal povyk od žáku co látku neznali, že nevědí co s tím mají dělat a že to psát nebudou. Snadné řešení za 5 a seď v klidu ať nerušíš kolegy, kteří vědí a potřebují se soustředit. No takhle to, ale u nás nefunguje, ani výzva k otevření učebnice a doplnění učiva. Už se těším na další společné hodiny, kdy budeme nejspíše jen sedět, psát a dohadovat se spolu.
281	69	matematika	5	1	2	3	2	2	1	2	Během svého působení jako učitel na naší ZŠ se neustále setkávám s neustálou nekázní a netolerancí žáků vůči učiteli. Všiml jsem si že moji kolegové často používají (a mě samotnému doporučili) metodu: „já řeknu/napíšu co si opíšeš do sešitu“. Problém je v tom, že tato metoda na zklidnění žáků dokonale funguje. Potíž je, ale v tom, že žáci nemají dostatečně rozvinutou schopnost práce s textem. Často tedy bezmyšlenkovitě opisují a neví co. Sám jsem si vyzkoušel zadat žákům k opsání postup tvorby názvosloví chemických sloučenin na konkrétním příkladu. Během opisování byl ve třídě takový klid, že bych slyšel i dopad špendlíku na podlahu. Po tom co dopsali jsem jim dal za úkol s pomocí opsaného postupu sami vytvořili název sloučeniny. Což z žáků nedokázal ani jediný. Potvrdil jsem si, že opisování je pro ně jen samovolná činnost nepřinášející žádné výsledky (nevnímají co píší). Sám volím spíše výuku formou diskuze, při které ale není ve třídě úplný klid (dochází k nekázni, žáci to berou spíše jako volnou zábavu). Když nedostanou přímý pokyn co dělat, začnou se nudit a neudrží pozornost. Většinou dojde na rozdělení třídy na ty co chtějí něco dělat a naučit se a na ty, kterým se nechce nic a jediný způsob jejich motivace jsou tresty, být po škole. Díky této metodě naučím alespoň ty aktivní to co potřebuji a zbytek alespoň častými dotazy donutím něco dělat. Nekázeň v hodině my ovšem někteří kolegové vyčítají a neustále mě nabádají k použití metody opisování, která mi příjde naprosto nevhodná. Mým úkolem je žáky něco naučit ne je na 45 minut zabavit nesmyslnou činností.
282	70	anglický jazyk	1	1	1	1	1	1	1	1	Mám zařízenou praxi na ‚‚Bakalce‘‘, základní škole na Bakalově nábřeží. Doposud jsem absolvovala 3 vyučovací hodiny náslechů angličtiny. Při výuce 9. třídy, když si žáci kontrolovali gramatická cvičení, se mi líbilo, že vyučující vyvolává náhodně, ne jako si pamatuju ze střední školy, že se postupovalo postupně, což bylo velice neefektivní. Dále když žáci pracovali na cvičeních, paní učitelka mezi nimi procházela a kontrolovala, jestli pracují, což žáky přimělo se snažit. V této třídě mohou žáci mluvit pouze anglicky a když se někdo snažil říct něco česky, připomněla jim vyučující: ‚‚English only!‘‘. Tento fakt jsem velice ocenila, protože žáci mají takovou úroveň (je to základní škola s jazykovým rozšířením), aby se s tím zvládli nějak ‚‚poprat‘‘ a velice je to posouvá v komunikačních dovednostech. Také oceňuji motivační zvolání ‚‚super!‘‘ nebo ‚‚good!‘‘, když někdo řekne správnou odpověď. V textu na porozumění ‚‚The Swinging Sixties‘‘, který si společně přečetli, paní učitelka identifikovala slovní zásobu, která by mohla být nová, těžká nebo neznámá a zkoušela žáky, jestli ví, co slovíčka znamenají. To si myslím, že je skvělý postup, aby se žáci naladili na novou slovní zásobu a mohli s ní nadále pracovat v sekci, kde se nachází otázky na porozumění textu. Také se mi líbilo, že se například u slovesa zeptala, co je to za čas (například předminulý), což pro ně také bylo opakováním gramatiky, a navíc jim to mohlo pomoci více pochopit logiku textu, neboť v anglickém jazyce může být těžké orientovat se ve sledu událostí. Odpovědi na otázky na porozumění si mohli jen podtrhávat v textu, a ne je složitě vypisovat, toto ulehčení jsem ocenila, protože si pamatuji, jak mě na střední škole neustálé vypisování otravovalo; s porozuměním žáci neměli žádné problémy a nebylo třeba takovým vypisováním ztrácet čas. Taktéž bylo vhodné, že se po dokončení aktivity paní učitelka vyptávala na názor žáků na dané téma a rozvedla diskuzi. Nakonec si ukazovali na plátně i obrázky, co souvisí s tímto tématem (týkající se módy a hudby). Dále konverzovali o hudebním stylu jménem rap, protože se ukázalo, že je žákům blízký. Dále se bavili i o filmech a konverzace byla velice příjemná a žáci byli sdělní. Vyučující podněcovala v žácích neformální styl konverzace, oslovovala je ‚‚guys‘‘ a tím navodila příjemnou přátelskou neformální atmosféru. Jedna věc mě velice zarážela – žáci byli ve třídě velmi podivně rozmístěni a mnoho jich sedělo izolovaně, respektive 3 dvojice, co spolu seděly a přátelsky komunikovaly a potom 7 izolovaných jednotlivců. Nechápu, proč tomu tak je. Zajímalo by mě, jestli je kolektiv takto roztříštěn na úrovni vzájemných vztahů anebo problémové páry paní učitelka rozesadila sama. Budu se jí v příští hodině muset zeptat, protože by mě to opravdu zajímalo. V souvislosti se 6. třídou musím zmínit, co pro mě bylo velice překvapivé – paní učitelka na začátku hodiny přísně kontrolovala, jestli mají domácí úkol a většina ho neměla. Museli si napsat poznámky do žákovské knížky a vyučující je podepsala. Tím ztratili 5 minut, na což si paní učitelka hodně stěžovala, ale jinak nešlo vidět, že by jim tím dala nějakou lekci, aby úkoly příště dělali. Jen jim důrazně diktovala, co napsat do žákovské, ale žáky to nijak nezaskočilo. V této situaci jsem si říkala, že je to velmi těžké a že sama nevím, jak bych si s tím poradila. Napadaly mě otázky jako: ‚‚Má smysl na ně řvát? Jak je motivovat, aby dělali úkoly?‘‘
283	70	anglický jazyk	2	1	1	1	1	1	1	1	V rámci své praxe na Bakalce jsem už měla poprvé možnost učit angličtinu (7. třídu) a mám z toho daleko silnější pocity, než z francouzštiny v 6. třídě, která byla velice hodná a pracovitá a kázeň tu nebyla absolutně žádný problém. Především v 6. a 7. třídě jsem si u provázející paní učitelky všimla, že její hodiny jsou víceméně nudné a aktivity plynou jen z učebnice. Často žáci sedí sami a není zadána práce do skupinek nebo dvojic. Nejzábavnější věcí je tam snad jenom poslech nebo když se paní učitelka ptá žáků na jejich názory na daný problém. Když jsem pro ně vymýšlela aktivity, chtěla jsem, ať jim připravím i něco zábavného mimo učebnici. Mám moc ráda skupinové práce, práce ve dvojicích, didaktické hry nebo brainstorming. (Když učím na jazykové škole, tak tyto aktivity využívám hojně a mají velký úspěch. Avšak tam učím jenom malé skupinky.) Teď, jak to mám za sebou, musím říci, že možná chápu, proč paní učitelka zabředla v učebnicové rutině namísto akčních a zábavných aktivitách. Na začátku hodiny byli žáci moc hodní. (Bylo jich 15 a počet holek a kluků byl víceméně vyrovnaný. Ze strany kluků se dalo potenciálně odhadovat větší vyrušování než ze strany děvčat.) Začali jsme novou lekci z učebnice s past simple gramatikou, dala jsem jim chvilku na vyplnění cvičení, se kterým neměli žádný problém. Poté jsme poslouchali článek, četli si ho a dělali cvičení na porozumění. Žáci se hodně hlásili a rádi četli a překládali. Poté jsme si na tabuli shrnuli pravidla past simple tense a udělali schéma, že existují slovesa pravidelná a nepravidelná. Do této doby nebyl žádný problém. Byla jsem s průběhem hodiny moc spokojená. Avšak v druhé části hodiny jsem jim zadala práci do dvojic. Byl jim rozdán ‚‚worksheet‘‘ a měli rozdělit slovesa buď do kolonky pravidelná nebo nepravidelná. Během práce ve dvojicích se strašně utrhli z řetězu. Začali se hlasitě bavit. Mnoho jich tedy cvičení dokončilo, ale při krátkém čekání na slabší páry se to ještě více zvrhlo. Potom, když jsme si měli kontrolovat, jak to cvičení vyřešili, nikdo neposlouchal. Někoho jsem vyvolala, aby četl, jak to mají a nikdo to neposlouchal! Musela jsem zařvat, ale stejně to kdovíjak nepomohlo. Když nikdo nebyl schopný říct, jestli to má stejně nebo ne, důrazně jsem pobídla k utišení se znovu a nechala je to číst ještě jednou. Ale všichni byli tak rozdivočení, že ani nebyli motivovaní si to opravovat. Naběhala jsem se od páru k páru, kontrolovala jim papír a kárala je, že nepracují a nevyplňují. Někdo si tam i místo toho kreslil. Potom jsme si ještě stihli napsat od jedné věty otázku a zápor na tabuli, abychom si zdůraznili, které pomocné sloveso se v tomto času používá a jaký bude slovosled, ale žáci byli v tu chvíli už pro mě nezvladatelní. Byla jsem opravdu zklamaná, jak se mi druhá část hodiny nepovedla. Paní učitelka mi říkala, že jsou hodní a pracují, ale využijí jakékoliv aktivity, u které by se mohli rozdivočet. Nechtělo se mi tomu věřit před vyzkoušením této hodiny. S ní pracovali tiše, možná trochu znuděně, ale byli klidní. Ale ve výsledku snad i chápu, proč paní učitelka hodiny takto koncipuje. Kdo by na to měl nervy každý den několik hodin denně? Tito žáci pravděpodobně nebudou zvyklí spolupracovat ve skupině. Věřím, že na zvládání takových žáků existují taktiky a také že záleží na třídě a mnoha okolnostech. Třeba vybudovat si respekt, zjistit, jak je motivovat, jestli na ně funguje řev, anebo něco jiného. V tomto případě si připadám bezradná, ale věřím, že čím víc praxe, tím víc si budu umět na takové těžké otázky odpovědět. A připadá mi, že právě tohle – jestli bude třída zvladatelná nebo ne, určí jestli budu pohodlný a nudný učitel a nebo ten zábavný, akční.
284	70	anglický jazyk	3	1	1	1	1	1	1	1	Ve svém minulém zápisu jsem zmínila své pocity z praxe na Bakalce, konkrétně z hodiny angličtiny u 7. třídy, která se mi ke konci vymkla, když jsem zadala práci do skupinek. O týden později jsem učila druhou půlku této třídy a nemohla jsem uvěřit, jaký je to rozdíl. Byli moc hodní a pracovití a vůbec nevyrušovali. Jak můžou být dvě poloviny třídy tak odlišné? Ta hodnější půlka je podle paní učitelky ‚‚ta slabší‘‘, což jsem si ověřila. Ale jako by jim to snad přidávalo na snaze a kázni. Celkově všichni byli méně sebevědomí… Seděly tam spolu v lavici dvě Kláry, které jsem nejprve rozlišovala a vyvolávala podle barev oblečení, ale nakonec jsem to hravě vyřešila, že jedna byla ‚‚Klára the First‘‘ a druhá ‚‚Klára the Second‘‘ a hned byla větší sranda. Má provázející paní učitelka mě pochválila, za navozování příjemné přátelské atmosféry, kterou si žáci užívali a krásně spolupracovali a také se jí líbilo, že jsem jim názorně a osobitě vysvětlila věc, ve které chybovali. Na konci hodiny mi došlo, že celou dobu byla v první lavici jedna nesundaná židle nahoře; že jsem na začátku hodiny měla říct žákům, ať jí sundají. Ale musím se přiznat, že jsem si toho ani pořádně nevšimla, protože jsem se plně soustředila na jiné věci. Paní učitelka mi řekla, že je dobré si na začátku hodiny připravit třídu, určitě nechat sundat všechny židle. Otevřít na chvíli okna, uklidit případný nepořádek mezi lavicemi nebo případně nechat smazat nesmazanou tabuli. Také řekla, že si lidi rozesadí a uspořádá si je ve třídě tak, aby jí to bylo příjemné. Je pravda, že první lavice uprostřed byla prázdná a mohla jsem tam někoho přesadit. Ale v tu chvíli jsem tuto potřebu ani necítila. Myslím si, že cit na takové věci bych získala hlavně, až bych tu třídu měla dlouhodobě a cítila se víc ve své komfortní zóně. Když učím v jazykovce, tak tam děti mám rozesazené tak, jak je chci mít. Také mi radila, že na začátku každé hodiny doporučuje napsat na tabuli hodinu a téma, pro úvod a navození atmosféry. Potom jsem měla hodinu angličtiny se 6. třídou. Byla to třída 14 kluků a jedné holky (!), což jsem se trochu bála, že budou divocí. A stalo se. A byla to obdoba toho, co jsem popsala v prvním odstavci. Podle učebnice pracovali pěkně, ale práce ve skupince je rozdivočela pořádně. Po hodině si se mnou paní učitelka sedla a říkala mi zpětnou vazbu. Řekla mi, že si z toho nemám nic dělat, že jí se to stává taky, že prostě takoví jsou, ale dala mi pár super tipů, jak se s tím poprat. 1) Instrukce rozdat dříve, než jsou rozděleni do skupin (ať se mi už při tom nerozdivočí); 2) Do skupin si je roztřídit sama (nebo si sesednou ti největší kámoši a začnou dělat rambajs); 3) Výsledky jejich rozřazovací aktivity je klidně nechat sepsat na tabuli (ústně se nemusí při kontrole navzájem moc poslouchat); 4) Když se to zvrtne moc, poslat je zpátky na místo a dokontrolovat to a uzavřít to už takhle odděleně. …Já jsem totiž tyto věci neudělala. (Například toho špatného rozřazení jsem litovala hned, jak se mi slétli, ale už mi bylo trapné to měnit.) Najednou, jak jsme si to spolu takhle rozebraly, mi to dávalo smysl a měla jsem radost, že už jsem zase na něco v praxi přišla a příště už budu více vědět, na co si dávat pozor.
286	70	ruský a francouzský jazyk	5	1	1	1	1	1	1	1	Další hodina, co jsem učila, byla francouzština v 7. třídě. Obě skupiny byly v rámci suplování spojeny v jednu, tedy 27 dětí. Už dopředu jsem měla velké obavy, protože tolik žáků je na jazykovou hodinu opravdu moc. Pro žáky jsem dlouho tvořila pracovní list, na kterém jsme se domluvily s provádějící paní učitelkou. Z hodiny jsem byla zklamaná, protože takové množství žáků jsem ještě nikdy neučila a zjistila jsem, že je (samozřejmě) ještě složitější si zjednat pořádek. Především v této hodině jsem narazila na velký problém týkající se akustiky třídy – zjistila jsem, že žáky zezadu třídy vůbec neslyším, a tak musím po celé třídě běhat a všem opakovat správné odpovědi ve cvičeních, protože žáci se ve třídě také neslyší. I ve chvílích, kdy skoro nevyrušovali, jen třídní šum a akustika zabraňuje tomu, abychom se všichni slyšeli. Také bylo třeba žáky pobízet, ať mluví více hlasitěji, na což jsem často zapomínala, protože když jsem stála zrovna před nimi tak jsem je slyšela a nedocházelo mi, že třeba ostatní ne. Kvůli tomuto problému byla pro mě naše aktivita velice chaotická a čím víc si žáci dovolovali vyrušovat, tím to bylo horší. Já jsem po hodině cítila pocit namožených hlasivek. Vzpomněla jsem si, že na naší fakultě funguje jakýsi předmět o hlasové hygieně – poprvé jsem zažila intenzivní pocit, že bych se v této oblasti potřebovala něco přiučit. Francouzský jazyk je totiž pro mé hlasivky náročný jako takový, i když nemusím mluvit nahlas, se svou velice rozdílnou fonetikou oproti češtině a nutností používat zvuky a pohyby mluvidly, které čeština vůbec nemá. Po této hodině jsme s paní provádějící paní učitelkou Štěpánkovou rozebíraly hlavně tedy tento problém akustiky třídy a udržení pozornosti žáků. Učit francouzský jazyk v 9. třídě – ve skupině deseti žáků byl najednou veliký rozdíl a oddychla jsem si oproti minulé skupině. Žáci poslouchali, nevyrušovali a spolupracovali. Probírali jsme z učebnice oddíl se slovíčky založený na doplňování slovíček ve cvičeních, na které navazovaly kontrolní poslechy. Zde problém s akustikou člověk tolik necítí, když má málo lidí, kteří sedí v prvních lavicích. Najednou jsem měla i dobrý pocit z jejich spolupráce. Avšak v momentě, kdy došlo na aktivitu ve dvojicích, se to zase změnilo ve hluk a to, že nedělali to, co mají. Musela jsem opět zvýšit hlas, vyhrožovat rozpuštěním aktivity a vyčítáním toho, že se při kontrole navzájem neposlouchají. Aktivita se konala přiřazování filmů do příslušných žánrů. Jsem ze skupinových aktivit opravdu zklamaná. Vždy si vymyslím něco zábavného, z čeho mám skvělý pocit a realizace je těžká a nesplní má očekávání, proto bych asi na závěr zdůraznila, že můj největší boj se týká nekázně při skupinových aktivitách. Bojuji s tím v každé hodině a snažím se postupně během mé praxe najít možná řešení. Aspoň když už nic, tak se chválím za to, že jsem takové aktivity nevzdala jako paní učitelka a vrhám se do nich, i když už jsem zjistila, že většinou to nevěstí nic dobrého. Do budoucna si říkám, že si zkusím více pohrát s rozdělením žáků podle mě samotné, ať se mi neseskupují ti, co spolu rádi vyrušují.
287	71	anglický jazyk	1	1	1	2	1	-1	2	1	Když si vzpomenu na úplně první týden na škole, mám z toho husí kůži. Celý ten týden bych zpětně popsala slovem „zahlcenost“. Všichni učitelé do mě sypali informace veškerého rázu – jaké používají učebnice, jaké mají metody, techniky, kde je co, jak se používá informační systém EduPage, jaké papíry musím zařídit, jak postupovat v různých situacích atd. Byla jsem celý týden neuvěřitelně vyčerpaná, bolela mě hlava a oči a říkala jsem si, že tohle asi nepůjde. Snažila jsem se nastudovat si učebnice, ale všechno se mi to zdálo poměrně abstraktní, nevěděla jsem, jak to uchopit. S dalším týdnem ale přišlo zlepšení. Poté, co jsem se poprvé setkala s dětmi, všechno se začalo zdát konkrétnější a uchopitelnější. Po první hodině jsem byla nadšená, hlavně asi kvůli tomu, že jsem to prostě zvládla – že jsem nekoktala, nestyděla se a nečervenala se, ale že v momentu, kdy se děti posadily, jsem začala hrát to učitelské „divadlo“ před tabulí. To pro mě bylo v ten okamžik hodně důležité, protože jsem si proklepla sama sebe, jak budu v takové situaci jednat. Co mě ale pořád udivuje je to množství informací, které musí učitel nosit v hlavě. První týden se hodně mluvilo o žácích se speciálními vzdělávacími potřebami. Každý učitel si dostal za úkol si dohledat, kterých jeho žáků se to týká a nastudovat si daná specifika, což se mi teď zpětně už jeví jako logické, ale z pohledu nováčka, je to celkem obsáhlá věc. Co si podle mě mnoho lidí neuvědomuje, je fakt, že je učitelská profese nesmírně hektická, což jsem částečně zjistila už na praxi na bakalářském studiu, kde jsou společně s mojí provázející učitelkou poletovala po celé škole z patra do patra, rychle kopírka, rychle toto, rychle ještě tohle vytisknout, rychle dozor, rychle zpátky do kabinetu pro učebnici… Teď, když učím, to samozřejmě není o moc odlišné. Pro nerozhodného člověka, jako jsem já, je toto tempo poměrně velká výzva, protože učitel musí za den udělat desítky malých rozhodnutí a musí je udělat co nejrychleji. A jelikož děti sledují každý náš krok, jsou tato rozhodnutí stále pod drobnohledem. Nad čím hodně přemýšlím, je to, jestli nemám svoje morální hranice posazené příliš nízko. Teď doufám, že to nevyzní nějak zle! Jde ale třeba o zapomínání – sama jsem strašně zapomnětlivý člověk a deadliny jsou mým největším nepřítelem. Jako učitelka ale musím být důsledná a dodržovat domluvená pravidla – která se třeba na zapomínání úkolů vztahují. Nebo když kluci pronesou nějaký vtip, který je trochu sprostý, tak se vlastně spíš taky uchechtnu.. Vím, že jako učitelka bych měla být morálním vzorem, ale potom na chodbě někoho pozdravím slovem „Dobrý“ (návyk z práce za barem, kde se víceméně všichni tak nějak znají..). Asi to není největší problém, jaký mě může postihnout, ale je mi jasné, že se to pojí s následnou důsledností. Bohužel jsem na to ale příliš flegmatická..
288	71	anglický jazyk	2	1	1	2	1	-1	2	1	Nestíhám. Vůbec, ale vůbec nestíhám. Na svojí základní škole nedělám jen klasickou učitelskou praxi, mám tam téměř poloviční úvazek (9 hodin týdně). Zpočátku se to zdálo jako pár hodin, ale teď začíná přituhovat. Je toho na mě strašně moc. Přípravy mi trvají poměrně dlouho, protože se snažím vymýšlet různé aktivity mimo učebnici, pak se většinou zaseknu nad tím, zda to bude pro děti srozumitelné, co jim to přinese nebo jak na sebe jednotlivé aktivity navázat tak, aby ta hodina byla plynulá. A pak je ještě otázka, zda se ta hodina vůbec vyvede… Občas mám pocit, že čím míň času jsem nad přípravou strávila, tím líp hodina dopadla, protože nebyla překombinovaná. Ale rozhodně to není pravidlo. Taky začínám zjišťovat, jak moc se do průběhu hodiny promítá nálada dětí. První hodinu v pondělí ráno je prostě nedonutím víc konverzovat, jsou ospalí, naštvaní, že musejí být ve škole. Takže volím spíš klidnou práci, maximálně speaking in pairs. Asi před třemi týdny jsem „zápasila“ se sedmáky. Byli strašně divocí, mluvili, když neměli, někteří tu hodinu skoro sabotovali, z delší dovolené se vrátil jeden kluk, který všechny ostatní kluky nenápadně provokuje, a to pak celou hodinu naprosto rozhodí. Zároveň mám v této skupince kluka, který má poměrně složitou situaci doma a už nějakou dobu je v partě starších dětí, co kouří atd. S ním je komunikace v hodině občas poměrně náročná, protože mě snadno dostane do konfrontace, což je ale naprosto špatně. Zašla jsem tedy za jeho třídní učitelkou a ta mi neuvěřitelně pomohla. Za jakékoli situace se musím vyhnout konfrontaci a musím na něj být důsledná – nevadí, že neudělá všechna cvičená, co v hodině děláme, ale říct mu, že toto jedno dané cvičení tuto hodině zkrátka dodělá. Mluvit na něj spíš potichu, aby měl pocit, že sdělovaná informace je jen mezi námi. Asi po čtyřech hodinách jsem opravdu začala cítit rozdíl v jeho chování, je mnohem méně agresivní, začíná projevovat větší (ačkoli pořád zanedbatelný, baví ho prý jenom tělocvik) zájem o látku. Zároveň jsem děti rozesadila podle svého zasedacího pořádku. Nejdříve protestovali, hlavně holky, že jsou přece v hodině hodné, tak proč mají sedět vedle tohoto kluka, který furt zlobí… Nebyla jsem si tímto krokem jistá, ale po týdnu zamračených obličejů se mezi dětmi vytvořily nové vazby, už si takto sedají automaticky a v hodině je mnohem větší klid. Jazykově nadanější dokonce začali trochu pomáhat těm slabším, provokatéři se taky zklidnili. Dokonce se mi náhodou povedlo posadit vedle sebe kluka a holku, kteří se teď prý (slovy jejich spolužaček, které mi to řekly na dozoru) „nabalují“, což je výborné, protože se oba snaží zapůsobit na toho druhého a v hodině jsou aktivní a zkrátka se snaží předvést v tom nejlepším světle. Takže praxe zatím přináší pozitiva i negativa.
289	71	anglický jazyk	3	1	1	2	1	-1	2	1	Nejvýraznějším zážitkem za poslední dva týdny praxe byly hovorové hodiny a hospitace pane ředitele a jedné z vyučujících z naší fakulty na mých hodinách. Jak se toho teď děje strašně moc, nějak jsem hovorové hodiny co se týče přípravy neřešila, spíš jsem to vnímala jako extra čas, který musí ve škole strávit, že přijdu pozdě domů, budu unavená a nebudu stíhat přípravy na další den. Pak jsem si uvědomila, že učím jen dvě skupinky, což je zhruba 30 dětí a rodičů za mnou asi moc nepřijde, takže si přípravy udělám v průběhu rodičovských schůzek. Jak jsem tam další den seděla a rodiče začali chodit a já jsem začala poslouchat, co moji kolegové říkají a jak jsou připravení, začala jsem strašně stresovat, že jsem to totálně podcenila a že jestli za mnou někdo přijde, tak to bude totální propadák. Hned jsem začala dohledávat složky dětí, abych si utřídila, kdo má jaké doporučení z poradny, abych měla připravené argumenty, kdyby na mě rodiče přišli třeba s tím, že jejich syn je dyslektik a moje hodnocení testů to nezohledňuje atd.. Začala jsem vymýšlet hororové scénáře a z mojí vyplašenosti mě vytrhla až jedna maminka, která se přišla optat na svého syna. Díkybohu jsem ze sebe vybreptala nějaký komentář jeho práce v hodině a bylo hotovo. Takže ve výsledku to dopadlo dobře, přišli za mnou jenom dva rodiče, ale až v budoucnu budu regulérní full time učitelka, tak příprava bude muset být pečlivější, ostatní kolegové se skoro nezastavili a řešili i závažnější problémy. Co se týče hospitace, pan ředitel se mi oznámil dva dny dopředu, takže na přípravu jsem měla času dost. Musím říct, že jsem strašně ráda, že máme opravdu prakticky laděný předmět didaktika, ze kterého přetavuju znalosti ihned do praxe a strašně mi to ty učitelské začátky ulehčuje. Takže jsem vypracovala poměrně v pohodě plán hodiny, ke všem aktivitám jsem připsala odhadovaný čas, několikrát jsem třídu během hodiny zvedla z lavic, část hodiny jsme měli i nefrontální výuku a všechno proběhlo strašně hladce, což jsem vůbec nečekala, jelikož to byla hodina se sedmáky, kteří jsou fakt divocí. No, jak jsou divocí, tak jsou taky vystrašení z pana ředitele, a celou hodinu byli jako vyměnění. Takhle příjemnou hodinu jsem s nimi ještě nezažila. Pohoda z mé i jejich strany pak přispěla k tomu, že mě pan ředitel za výkon pochválil a jediná výtka byla kvůli tomu, že jsem během hodiny nepoužila projektor. Další týden se na mě přišla podívat jedna z našich vyučujících na fakultě. Tentokrát jsem učila deváťáky se kterými jsem trochu pozadu. Na tuto hodinu zrovna vyšlo vysvětlování nové látky, což se mi před naší vyučující moc nechtělo.. ale jinak to nešlo. Děcka to ale vzali sportovně, byli aktivní a hrozně mi s tou hodinou pomohli, takže vyučující byla ve výsledku spokojená a chválila. Poslední dva týdny mě tedy strašně naboostovaly energií a chtíčem učit, pochvala z řad těch, kteří se profesi už nějakou dobu věnují je strašně příjemná. Ačkoli obě hodiny mohly být zvládnuté ještě líp, předpokládám, že jsem byla hodnocena jako začátečník a v této době je strašně důležité chválit, aby si člověk začal věřit a nerozhodl se náhodou učitelskou profesi pověsit na hřebík…
290	71	anglický jazyk	4	1	1	2	1	-1	2	1	Na praxi jsem se tento semestr obzvlášť těšila, jelikož jsem si vybrala základní školu, která je v Brně vyhlášená výukou cizích jazyků. Těšila jsem se, že uvidím nejrůznější výukové metody v praxi, budu pracovat s žáky, kteří jsou jazykově na vyšší úrovni, setkám se s inspirativními učiteli, od kterých budu moci odpozorovat aspoň trochu nějakého know-how. Takže to byla očekávání. Na náslechy jsem se dostala až dnes (21. 3.), protože začátek praxe byl na mojí škole o týden posunut a provázející učitelka byla ještě pár dní nepřítomna. Ráno před hodinou byla konečně možnost se s paní učitelkou trochu seznámit, popovídat si o výuce a tak. Trochu zarážející pro mě byla informace, že vzhledem k tomu, že je na škole poměrně velká fluktuace dětí kvůli odchodům na gymnázia, je v některých jazykových skupinkách pouze 5 žáků a v jiných naopak 20. Ani jedno z čísel mi nepřipadá optimální, protože pokud vám v první skupině onemocní 2 žáci, výběr aktivit se značně zužuje, v té druhé je to zase blázinec. Po perfektní zkušenosti z praxe v minulém semestru jsem spíš tak na celý kabinet položila otázku, zda to zde chodí taky tak, že se snaží žáky alespoň jednou za hodinu zvednou z lavic a s nějakými aktivitami chodí na chodbu, používají hudbu a podobně. Víceméně se mi vysmály, že to teda ne. Že ví, že podle metodik by měla každá hodina začínat nějakou aktivitou, ale kdo pak bude ty děcka uklidňovat? A aktivity na chodbě ruší výuku ostatních čili to nepřipadá v úvahu. Na prvním stupni ale prý nějaké hry hrají ?? Celá opařená jsem na to jen přikývla a radši nic neříkala, dva měsíce přede mnou. S paní učitelkou jsem strávila 4 vyučovací hodiny, všechny na jedno brdo. Žáci celou hodinu seděli v lavici s otevřenou učebnicí, pracovním sešitem nebo listem a dělali cvičení za cvičením. Probíraly se především časy, takže u každé věty se paní učitelka zeptala, proč to tak je a žáci téměř vždy odpověděli správně. Za celé 4 hodiny jsem neviděla jedinou výukovou metodu (kromě frontální výuky). Celé to bylo postavené na vyvolávání a čtení správných odpovědí (takže pokud máte v hodině jen 3 žáky, je to úplně jedno) V každé hodině bylo snad 3x zmíněno, že tohle všechno se žáci učí na test (Ke správnému zvládnutí testu to musíte umět, Může se to objevit v testu, Bez tohoto test nenapíšete, Opište si to, ať se z toho můžete učit na test,..). Cílem celé výuky je zvládnou test. Vzhledem k tomu, že mě ty hodiny vůbec nebavily, jsou přemýšlela nad tím, proč to tak je. Je to sice státní škola, ale žáci musí projít přijímačkami. Spádových je méně než polovina. Jsou to tedy žáci na jisté úrovni, jsou opravdu dobří a jsou orientovaní na úspěch. Rodiče si dokonce vyžádali extra domácí úkoly. Je skvělé v lidech rozvíjet jejich potenciál, ale z tohoto jsem spíš zděšená. Vyplňování každičkého cvičení, opisování vět, překlady vět. Je pravda, že poměrnou část hodiny zabrala i kontrola samostatné práce za dobu nepřítomnosti paní učitelky, ale mám takový pocit, že příští týden to nebude o moc jiné. Zároveň bych se ráda podívala i na hodiny jiných učitelů, abych mohla svůj pohled na školu ještě trochu změnit.
291	71	anglický jazyk	5	1	1	2	1	-1	2	1	Další hodiny strávené na praxi přinesly trochu zlepšení. Konečně jsem se seznámila i se svojí druhou provázející učitelkou (občanská výchova) a jsem s ní celkem spokojená. Na Aj je to pořád víceméně stejné, paní učitelka opravdu zastavuje u každého cvičení v učebnici a pracovním sešitě, takže žáci celé hodiny pracují jen s těmito materiály. Kvůli blížícím se přijímačkám teď dělali hodně opakování formou pracovních listů. Přijímačky se na této základce obecně hodně řeší, dvě třetiny 5. a 7. ročníku se hlásí na gymnázia, u deváťáků je to jasné. Učitelé se přípravě na přijímačky věnují opravdu hodně, což je fajn. Trochu mě u paní učitelky zaráží, jak moc mluví o úspěších či neúspěších ostatních před třídou. Je období čtvrtletních písemek a paní učitelka se zeptala žáků, kdo nechce, aby řekla jeho známku nahlas. Pár dětí se přihlásilo. Paní učitelka začala diktovat známky a zahrnula i známky žáků, kteří ten den nebyli přítomni, a ještě jejich známky komentovala „Noo, Viktorovi se to tentokrát nepovedlo, dostal trojku, to teda nevím, jak to vytáhne na jedničku na vysvědčení“. To mi přišlo naprosto nemístné. Bohužel se podobný scénář opakoval ve všech třídách. Tento týden jsem konečně už i učila. Volnosti se mi ale moc nedostalo, paní učitelka mě informovala o tom, kde se právě nachází v pracovním sešitě a učebnici a ať se žáky projedu kontrolu DÚ (celá strana v pracáku) a další tři cvičení. Moje příprava tedy spočívala pouze v tom, že jsem si pročetla cvičení. Jedno cvičení jsem trochu pozměnila a udělala z něj speaking activity, při níž se žáci měli ptát ostatních na odpovědi. Tuto aktivitu pak paní učitelka zcenzurovala, protože tato skupinka je podle ní jak z divokých vajec a takové aktivity se s nimi dělat vůbec nemohou. No, popravdě se nedivím, že se děcka trochu rozjedou, když jim v angličtině najednou někdo dovolí si stoupnout a chvíli neposlouchat paní učitelku, ale ostatní spolužáky. Kdyby byli zvyklí, že se v téměř každé hodině Aj dělá aktivita, nejsou jako utržení ze řetězu. Takže jsem je nakonec nechala sedět v lavicích a ptát se spolužáků, kteří sedí kolem nich. Toto byla nejazyková skupina. Poté jsem učila jazykovou skupinu, rovněž 6. ročník. Ti žáci byli jako roboti. Všichni upraveně seděli ve svých lavicích, hlásili se. Chápu, že když si učitel nastaví takovou třídu jako standart, tak se mu pak ty další jeví jako nezvladatelné. Učilo se mi tam opravdu dobře, to je pravda, ale vím, že takových žáků je hrstka v porovnání s tím normálním středem, se kterým se budu setkávat častěji. A rozhodně bych do budoucna nechtěla ty nejazykové zatracovat jen kvůli tomu, že jsou dětinštější, veselejší a trvá jim déle něco pochopit. Uvidíme, co bude dál. Bohužel mám ale stejně jako ostatní spolužáci pocit, že by paní učitelka byla nejradši, kdybych si tu praxi odbyla co nejrychleji a nenarušovala její hodiny.
292	72	německý jazyk	1	1	1	1	1	1	2	2	Přestože nepocházím z Brna a ranní vstávání a dobíhání na vlak (který jezdí spíše nahodile, než podle jízdního řádu) není nic pro mě, zvolila jsem si pro svou praxi fakultní základní školu. Rozhodla jsem se pro ni záměrně – byla jsem zvědavá zda, a případně jak moc se výuka němčiny v centru Brna liší od toho, na co jsem zvyklá z menšího města. Za sebou mám zatím dvě hodiny náslechů, takže nemohu ještě moc hodnotit. Pokud bych měla svoje čerstvé první dojmy popsat jedním slovem, bylo by to bez většího váhání slovo „fičák“. Za chvíli se dostanu k tomu proč. Ještě předtím bych však chtěla podotknout, že moje provázející paní učitelka je velmi milá, usměvavá, ochotná a je vidět, že ví, co dělá. Především si velmi cením jejího přístupu k nám praktikantkám. Nevím, jak to vnímá moje spolužačka, se kterou jsme na stejné škole, za sebe však můžu říct, že se vyučující snaží zodpovědět všechny naše dotazy, a hlavně nám ukázat, že se není čeho bát a vedení hodin během praxe hravě zvládneme. Vraťme se nyní k označení „fičák“. Sama jsem si nebyla jistá, zda má pro mě v tomto případě negativní či pozitivní nádech. Rozhodně to však byla má první myšlenka. Všechno se v hodině děje velmi svižně. Paní učitelka přijde do třídy a rychlostí blesku zvládá řešit ztracené učebnice, kontrolu domácích úkolů a zadávání úkolů nových. Výmluvami žáků nemíní ztrácet čas, což však neznamená, že dětem nenaslouchá. Zatím na mě působí jako přísný, avšak spravedlivý pedagog, který má svou práci moc rád. Jednou se sice stalo, že chlapec řekl, že nestíhá, čemuž nebyla věnována pozornost, jinak si ale myslím, že žáci rychlejší tempo zvládají a tím, že nevznikají dlouhé prostoje, se nenudí a hezky pracují. Samozřejmě, že se mezi sebou trochu baví a občas nedávají pozor, ale rozhodně nevzniká chaos. V jedné ze dvou navštívených hodin byla i paní asistentka, jejíž přítomnost si vyučující moc chválí. Na závěr bych ještě chtěla zmínit, že před mým prvním náslechem byl v kabinetu chlapeček, který si stěžoval na agresivitu ze strany spolužáků. Bohužel zatím nebyl prostor záležitost s paní učitelkou prodiskutovat. Ráda bych se s ní pobavila o tom, jak podobné situace řešit a jak na ně adekvátně reagovat.
293	72	německý jazyk	2	1	1	1	1	1	2	2	Čtrnáct dní uběhlo jako voda a já bych se opět ráda zamyslela nad zážitky ze své učitelské praxe. V minulém deníku jsem zmiňovala svižné tempo, ve kterém se hodiny němčiny na „mé“ škole odehrávají. Musím říct, že jsem si na něj již tak zvykla, že mi vlastně ani svižné nepřijde. Přesto stále vnímám, že aktivity plynou jedna za druhou, pracuje se bez zbytečných prodlev a žáci víceméně hezky spolupracují. Zajímavé je také pozorovat činnost asistentky, kterou si paní učitelka moc chválí, nejen díky jejich perfektní sehranosti. Pozorovací schopnosti slečny asistentky pomáhají identifikovat a rozklíčovat problémy, které by jinak zákonitě zůstaly bez povšimnutí (každý přeci ví, že nikdo nemůže být na více místech zároveň a hlavně - ve dvou se to lépe táhne). Samozřejmě do svého povídání zařadím i zcela nové postřehy. Nejdříve bych se chtěla chvilku věnovat písemkám. Psaly se hned na začátku hodiny a moc se mi líbilo, že vyučující nejprve rychle s pomocí celé třídy zopakovala testované učivo a až když si byla jistá, že je všem všechno jasné, rozdala zadání a děti se pustily do vyplňování otázek. Tyto testy mimochodem právě leží vedle mě na hromádce a čekají, až se pustím do jejich opravování. Bodování jsem dostala od paní učitelky, která mi také řekla, že mám být při známkování přísná, ale určitě ne zlá a nespravedlivá. Když se někomu zatoulá ten klíčový půl bod, který dělá výslednou známku o stupeň hezčí, je dobré mu jít naproti a pokusit se ho najít. K opravě mám i dobrovolné domácí úkoly na časování sloves se změnou kmenové samohlásky. V hodině jsem už několik z nich ohodnotila a musím podotknout, že mě opravdu překvapilo, kolik času taková oprava trvá. Přiznám se, že jsem trochu nervózní, ale jsem si jistá, že to hravě zvládnu. Ze školy jsem si však domů neodnesla jen „práci“, nýbrž také spoustu krásných pracovních listů na různá témata. Jeden z nich jsem už stihla použít při doučování němčiny. Co se týče dalších činností, hodinu jsem ještě sama nevedla. Pomáhala jsem paní učitelce při skupinových úkolech a příští týden se chystám strávit ve škole víc času, seznámit se s elektronickou žákovskou knížkou a spoustou dalšího. A teď hurá, jde se opravovat!!
294	72	německý jazyk	3	1	1	1	1	1	2	2	V rámci tohoto reflexivního deníku bych se ráda věnovala projektu „Berufsorientierte Woche“, kterého se v rámci pedagogické praxe účastním. Ve spolupráci s dalšími třemi studenty naší fakulty, dvěma studenty z Vídně a našimi vyučujícími chystáme pro žáky moravských gymnázií projektový týden s pracovním názvem „Über die Grenzen schauen.“ Chystané aktivity se budou točit kolem oblasti povolání a cestování (tedy též práce a studia v zahraničí), hlavně však překračováním hranic. A to nejen těch mezistátních, ale především našich vnitřních. Kromě motivace žáků k učení se němčiny je naším velkým cílem vytvoření přátelské a uvolněné atmosféry, ve které se děti, resp. teenageři zbaví strachu z komunikace v cizím jazyce, kontaktu s rodilým mluvčím a vystoupení z komfortní zóny. První otázka, která na půdě překrásné a elegantní vídeňské univerzity při šálku horkého čaje či kávy zazněla, byla „Proč jste se rozhodli zúčastnit se projektu?“. Překračování hranic. Ano přesně tohle je má odpověď, která paradoxně krásně ladí s obsahem našeho připravovaného týdne. A také samozřejmě zvědavost, touha zažít něco nového, získat kontakty v zahraničí. Nikoliv však z vypočítavosti, nýbrž proto, že seznamování se s lidmi z různých zemí jednoduše miluji. Asi nejvíce z toho důvodu, že se vždy ukáže, že i přes kulturní odlišnosti a rozdíly, máme všichni jedno společné – jsme v první řadě hlavně lidé toužící milovat a být milováni. Myslela jsem si, že se sousedy z Rakouska budeme mít hodně společného. To je nepochybně pravda, přesto nastalo několik okamžiků, které mě donutily se zastavit a zamyslet. V této souvislosti nemohu nezmínit větu mého kolegy, která padla při vyhledávání obrázků k propagačnímu plakátu akce: „Tak tohle není české myšlení.“ Poznámka o nečeském myšlení se podle mě nejvíce hodí na následující situaci. Se spolužáky z Brna jsme přišli s nápadem košíku, do kterého budou moci žáci v průběhu projektu vhazovat lístečky s německy psanými otázkami směřujícími na rodilého mluvčího, který je na konci týdne zodpoví. Slečna z Rakouska se tvářila velmi překvapeně a ptala se z jakého důvodu by měli odpovídat jen rodilí mluvčí. Měla pocit, že je tímto stavíme do nadřazené pozice, což přece není vůbec třeba, protože mluvíme stejně dobře německy jako oni a můžeme se též zapojit. Snažili jsme se vysvětlit, že se nejedná o snahu rozdělit nás na nadřazené a méněcenné. Přijde nám jednoduše logické, že jsou pro žáky středních škol studenti z Vídně poněkud zajímavější, než ti z Česka a mohli by mít hodně otázek týkajících se jejich života, kultury, místa odkud pochází a tak podobně. Marně. Otázky budou směřovány na nás všechny. Výše zmíněná příhoda mi asociovala jinou a přesto principiálně velmi podobnou situaci. Když jsme se s kamarádkou před rokem ucházely o brigádu v Německu, reagovaly jsme mimo jiné na inzerát, ve kterém bylo uvedeno, že se jedná o pozici vhodnou pro muže i ženy. Firma obratem odpověděla následujícími řádky (zkopírováno z mojí e-mailové schránky): Sehr geehrte Frau Rolna, vielen Dank für Ihre email. Leider können wir keine weiblichen Bewerber in der Fertigung einsetzen, da ein entsprechender (zweiter) Sanitärtrakt im Unternehmen fehlt. Andererseits sind wir gesetzlich verprflichtet, die Stelle geschlechtsneutral auszuschreiben. Ich bitte um Ihr Verständnis, dass wir leider nicht zusammenarbeiten können. Často přemýšlím nad tím, jak by mělo prosazování hodnot jako je například rovnost ve společnosti, vypadat. Jak nastavit jasná pravidla a zároveň se stále držet zásad zdravého selského rozumu. Tímto rozhodně nechci nikoho kritizovat a už vůbec ne slečnu z Rakouska. Myslela to dobře, myšlenka rovnocennosti je velmi důležitá. Chtěla jsem tím pouze ukázat, že kromě zajímavé pedagogické činnosti, mi Berufsorientierte Woche rovněž dodává množství podnětů, které mě nutí zamýšlet se a možná i přehodnocovat zažité postoje a přesvědčení. Už se moc těším na další setkání našeho pracovního týmu!
295	72	německý jazyk	4	1	1	1	1	1	2	2	V rámci povinné praxe z německého jazyka jsem se zúčastnila česko-rakouského projektu „BOW – Beruforientierungswoche“. Projekt vznikl jako spolupráce Universität Wien a Masarykovy univerzity s cílem zprostředkovat žákům vybraných gymnázií jazykové znalosti a především pomoci překonat bariéry při aktivním používání německého jazyka. Hlavními tématem pak byla němčina v souvislosti s prací a studiem – a to jak doma, tak i v zahraničí. Pod vedením vyučujících z obou jmenovaných zemí jsme s několika dalšími studenty (jak mými spolužáky, tak kolegy z Rakouska) vytvořili dva pracovní týmy, jejichž cílem bylo vytvořit konkrétní program celého týdne. Projektu se zúčastnilo dvacet žáků Arcibiskupského gymnázia v Kroměříži a stejné množství gymnazistů ze Zastávky u Brna. Ve svém prvním reflexivním deníku bych se ráda věnovala přípravné fázi projektu, která probíhala nejprve ve Vídni a později také v Brně. Ačkoliv by se mohlo zdát, že příprava nezahrnuje samotnou výuku a práci s žáky a je tudíž zbytečné se jí zabývat, právě tato fáze mi přinesla hodně zkušeností a inspirace, nad kterou bych se teď chtěla zamyslet. První věcí, která stojí za zmínku, je volnost a důvěra, kterou jsme my studenti od našich vyučujících dostali. Nebyli jsme pouze realizátory hotového projektu, nýbrž jeho podstatnými spolutvůrci. Při prvním setkání, které mimo jiné proběhlo v krásné budově vídeňské univerzity, jsme dostali za úkol popřemýšlet nad tím, co si pod názvem projektu „Beruforientierungswoche“ představujeme a jak chceme toto široké téma pojmout. Nejprve zavládl mírný chaos a zmatek, protože jsme měli pocit, že vlastně vůbec nevíme, kam směřovat. Po nějaké době jsme se však „rozjeli“ a podařilo se nám vymyslet dle mého názoru povedený koncept, který jsme postupně stále více konkretizovali (až nakonec vznikla finální verze). Musím říct, že se jednalo o můj první (a snad ne poslední) projekt. Co se mi na něm obzvlášť líbilo, byla spolupráce se studenty z Rakouska. Nejenom, že jsme si udělali výlet do Vídně, aktivně procvičovali němčinu, ale především jsme měli možnost poznat zajímavé lidi se zajímavými názory. Mohu-li mluvit za náš kroměřížský tým, během příprav ani samotného týdne mezi námi nedošlo k žádnému vážnému konfliktu. Přesto jsme se samozřejmě ne na všem okamžitě shodli a mnohdy bylo nutné hledat kompromisy. Velice zajímavý moment, který bych zde chtěla zmínit, byla diskuze vztahující se k závěrečnému hodnocení outputů. Žáci měli každý den vyhrazený čas na skupinovou práci na tzv. Tagebuchu (tedy povinném výstupu z projektu na téma Beruforientierungswoche). Každá skupinka ho mohla kreativně pojmout dle svého gusta – natočit video, zahrát divadlo, namalovat komiks… Poslední den byl potom věnován prezentacím těchto (opravdu povedených) prací. Moje spolužačka navrhla, že bychom na konci celého týdne mohli tyto práce krátce zhodnotit a společně s žáky si říct, co se nám líbilo nejvíce a proč. Nic násilného, žádné kritizování, spíše jen vypíchnutí toho, co se povedlo. Rakouští studenti na ni okamžitě vykulili oči, plné hrůzy a zděšení. Kdoví, co se jim v tu chvíli honilo hlavou, nic hezkého to jistě nebylo. Jednohlasně tento nápad zavrhli, s odůvodněním, že v žádném případě nesmíme žáky mezi sebou porovnávat a vyzdvihovat některé práce nad ostatní. Sama nepovažuji za vhodné podněcovat rivalitu a přehnanou soutěživost dětí, radikální reakce ze strany rakouských kolegů nás však všechny překvapila. Přesuňme se nyní o pár týdnů později. Je čtvrtek, předposlední den projektu. Zítra budou žáci prezentovat své outputy a proto pilně pracují na jejich posledních úpravách. Najednou za námi přijde skupinka slečen se slovy: „My jsme se chtěly zeptat, jestli budeme zítra ty naše práce hodnotit? Že bysme si řekli, co bylo nejlepší a třeba si rozdali medaile.“ – „Ne, nebudeme.“ – „Aha, to je škoda..mohli bysme dostat aspoň třeba fidorku, když jsme si s tím dali tolik práce.“ Jak paradoxní. Tato situace mě dovedla k tomu, se nad tím vším ještě jednou pořádně zamyslet. Jsem moc ráda, že jsem tentokrát neabsolvovala klasickou praxi na základní škole, nýbrž mohla pracovat se staršími žáky, kteří jsou mi věkově mnohem blíže. Utvrdilo mě to v tom, že přestože mám děti moc ráda, učit gymnazisty a dospělé studenty je mi mnohem příjemnější a v budoucnu bych se ráda vydala směrem jazykových škol a firemních kurzů. Rovněž výuka v tandemu byla skvělou obohacující zkušeností.
296	72	německý jazyk	5	1	1	1	1	1	2	2	Zatímco jsem se v předchozím reflexivním deníku zabývala především přípravami na projektový týden, ráda bych se teď zaměřila více na jeho průběh a vypíchla jednotlivé momenty, které z nějakého důvodu považuji za důležité. Projekt „Berufsorientierungswoche“ měl podtitul „Über die Grenzen schauen“, přičemž slovo „Grenze“ nese v tomto případě dvojí význam. Jedná se jak o hranice mezi státy a s tím spojené cestování, práce či studium v zahraničí, tak rovněž o hranice pomyslné – vnitřní strachy, obavy a limitující představy. Naším cílem bylo zábavnou formou pomoci žákům překročit vlastní mantinely a ulehčit přirozenou komunikaci v německém jazyce. Tomu hodně napomohla přítomnost rodilého mluvčího-studenta vídeňské univerzity Gabriela. Gabriel s žáky aktivně pracoval a brzy se stal (hlavně mezi dívkami) velmi oblíbeným členem naší lektorské skupiny. V průběhu projektového týdne jsme v hodinách pracovali bez dohledu vyučujících, což podle mého názoru kladně ovlivnilo atmosféru ve třídě. Žáci brzy odhodili počáteční stud a byli velmi aktivní a komunikativní. Samozřejmě i tady platí – každý člen třídy je individuum. Někteří extrovertnější žáci se zapojovali a projevovali již od prvního dne, jiní potřebovali více času. K uvolněné atmosféře nemalou měrou přispěl i fakt, že jsme byli po celou dobu ubytováni s teenagery na internátu. Díky tomu jsme mohli trávit s žáky čas i neformálně mimo výuku. Hned první den nám slečny držely místo v jídelně a ukázaly město. Nejvíce se mi líbilo pozvání na gymnaziální taneční noc, kde jsme si to všichni moc užili. Jak již bylo řečeno, snažili jsme se pojmout výuku zábavnou formou. Pokusili jsme se žákům přiblížit reálie Rakouska i jazyková specifika (německá vs. rakouská němčina), věnovali se tematice motivačních dopisů a přijímacího pohovoru (žáci si sami vše vyzkoušeli „nanečisto“). Z dalších aktivit jmenujme Autogrammjagd, Speed-Dating, prezentaci o Erasmu. Ve středu jsme také společně (v doprovodu vyučujících němčiny) vyrazili na výlet do Brna, kde jsme navštívili Wirtschaftskammer, pedagogickou fakultu i fakultní knihovnu. Velký úspěch sklidilo „Stationenlernen“, zahrnující mimo jiné ochutnávku Mozartových koulí. Každý den jsme poprosili žáky o stručný feedback (formou anonymních lístečků), na konci týdne pak o zhodnocení celého projektu. Kromě podnětných připomínek jsme dostali mnoho pozitivních reakcí, které nás přirozeně velmi potěšily a motivovaly k poctivé přípravě a práci. Někteří žáci dokonce vyslovili přání setkat se s námi neformálně i po skončení projektového týdne. Věřím, že se nám přinejmenším zčásti povedlo dosáhnout hlavního cíle ukrytého v mottu „Über die Grenzen schauen“. Za sebe mohu říct, že během praxí neustále překračuji vlastní hranice a překonávám nervozitu či strach.
297	73	občanská výchova	1	1	1	1	1	-1	1	1	V rámci mé pedagogické praxe jsem v prvním týdnu absolvoval pouze dva náslechy v hodinách dějepisu. Hodiny občanské výchovy mě čekají až v následujících dnech a týdnech, z důvodu absence mé provázející vyučující tohoto předmětu. Náslech – hodina dějepisu, 7. třída Tato třída není příliš početná. Není zde více než 20 žáků. Hodiny dějepisu jsou zde vedeny třídní učitelkou této třídy. Z důvodu její absence v předchozí výuce, bylo úkolem probíhající hodiny zopakování si probrané látky z minulých suplovaných hodin. V rámci opakování bylo probráno několik témat (např. invaze Arabů do Evropy, Franská říše, Byzantská říše nebo náboženství na území Evropy v této době). Opakování probíhalo nejdříve formou otázek, kdy byli vyvoláváni dobrovolníci (při vyrušování některého z žáků byl tázán právě on), následně formou kvízu. Ten probíhal následovně: Vyučující přečetla otázku nebo větu, kde bylo nutné doplnit správný výraz. Následně diktovala možnosti odpovědí, ze kterých měli žáci vybírat a zapisovat pouze správné odpovědi formou A, B, C a D. Po skončení této aktivity si žáci ve dvojicích vyměnili své odpovědi a spolu s vyučující si řekli správné odpovědi. Otázek bylo celkem 10. Ti, kteří měli celkem 9-10 správně, byli odměněni známkou 1. Zbytek nebyl hodnocen. V poslední části hodiny se konala v podstatě třídnická hodina, kdy vyučující řešila s žáky organizační věci a zapisovali si známky z němčiny, kterou zde paní učitelka také vyučuje. Začátkem vyučovací hodiny byli žáci relativně klidní a pozorní. Postupem času přestali dávat pozor a rušili průběh hodiny. Jedna z hlavních příčin jejich chování byla nejspíše ta, že se jednalo již o jejich poslední hodinu a netrpělivě očekávali konec vyučování. Nejrušivějším elementem byl jeden z žáků jménem Šimon, sedící v zadní lavici. Šimon jako jeden z mála seděl sám, což mělo být nejspíše jakési preventivní opatření, aby nevyrušoval a nebavil se s ostatními. Nedá si ovšem říci, že by toto opatření fungovalo. Nedělalo mu problém bavit se během hodiny s ostatními i tak, občas se dokonce vzdálil i ze svého místa. Občas měl také nemístné poznámky vuči vyučující. Tyto poznámky učitelka občas přešla, občas zase na Šimona zvýšila hlas. Musím říct, že ne všechny situace nebo reakce na Šimonovo chování byly ze strany učitelky, aspoň dle mého názoru, vyřešeny dobře. Ovšem na druhou stranu jsem si v tu chvíli sám říkal, že vlastně nevím, jak bych se v dané situaci zachoval já, jakým způsobem bych ji řešil. Po hodině jsem s vyučující Šimona řešil. Dozvěděl jsem se, že pravděpodobně trpí lehčí formou ADHD a dle názoru učitelky by bylo vhodné, aby byl ve třídě k ruce asistent pedagoga, který by se mu občas věnoval. S tímto jsem samozřejmě souhlasil a zároveň jsem si uvědomil, že hodina by díky takovému asistentovi mohla vypadat úplně jinak. Náslech – dějepis, 7. třída Jednalo se o 5. vyučovací hodinu. Tato hodina byla již mnohem svižnější. Začátek ovšem narušila návštěva paní ředitelky, která zde řešila problém. Někdo, něco vylil z okna. Obětí se stala maminka, která odcházela s dítětem ze školy. Ze třídy se nikdo nepřiznal, všichni si navzájem dělali alibi a někteří také obhajovali takové ty největší „raubíře“. Těžko říct, jestli to byl opravdu někdo z nich. Nepřiznali se ani paní učitelce po odchodu paní ředitelky. Ovšem musím říct, že se mi líbilo, jak se všichni vzájemně kryli. Jde vidět, že jako kolektiv třída funguje dobře. Samozřejmě pokud by lhali na celou věc by to vrhalo trošku jiné světlo, ale i tak by pořád platilo, že drží při sobě. Tématem hodiny byla druhá vlna stěhování národů. K výuce byla využita učebnice, ze které si žáci následně dělali část zápisu. Hlavním cílem hodiny bylo představení Slovanů a jejich života v tehdejší Evropě (odkud přišli, způsob obživy apod.). Řešilo se, kde všude žili a kudy prošli. Žáci museli být schopni identifikovat o jaké současné státy jde. Důležité údaje byly vyučující zapsány na tabuli. V hodině opět vyrušoval nejvíce Šimon.
298	73	občanská výchova	2	1	1	1	1	-1	1	1	Za poslední týdny jsem se zúčastnil hromady náslechů, a to i v předmětech, které pravděpodobně nikdy vyučovat nebudu. Navštěvuji pořád dokola dvě třídy. Jedná se o šestku a sedmičku. Je trochu škoda, že nemám možnost vidět práci i se staršími žáky, protože na Botanické je pouze sedm ročníků. Na druhou stranu jsem měl možnost tyto dvě třídy lépe poznat, soustředit se více na některé žáky ve třídě, rozpoznat jejich přednosti či naopak jejich slabiny. Vím, kteří žáci jsou jakýmisi rušivými elementy, s kým je potřeba více pracovat apod. Tyto zkušenosti mohu při své následující výuce na praxi dobře zúročit. Na posledních hodinách mě opět zaujal jeden z žáků sedmé třídy, o kterém jsem se již zmiňoval v předchozím zápisu. Poslední dny už se s ním v hodinách snaží pracovat i pedagogická asistentka, ovšem zatím bych neřekl, že by tato spolupráce fungovala. Chlapec je i nadále neustále napomínán, vyrušuje, nevěnuje výuce přílišnou pozornost a občas si neodpustí zbytečné narážky. Asistentka se nevěnuje pouze jemu. Při různých aktivitách se snaží pomáhat napříč celou třídou a dohlíží i na ostatní. Tady bych neřekl, že je to tak úplně potřeba. Myslím si, že vyučující ve většině předmětů dokážou se třídou pracovat sami, ať už při výkladu či při různých aktivitách. Řekl bych, že kdyby se asistentka snažila věnovat výlučně právě tomuto chlapci, maximálně dalším dvěma nebo třem dalším žákům, její přítomnost by ve třídě dávala daleko větší smysl. Otázkou je, proč tomu tak zatím není. Jestli sami vyučující nevědí, jak s takovým asistentem správně pracovat, nebo sama asistentka se, podle mě zbytečně, snaží pomáhat „až moc“, ale výsledek je dle mého názoru opačný. Těžko říct. Osobně si myslím, že je to jen o větší komunikaci mezi vyučujícím a právě asistentem, kdy by měl vyučují dát asistentovi jasně najevo, co po něm chce. Kdy by bylo dobré, aby se věnoval tomu a tomu žákovi, aby byl vyučujícímu k ruce, když je potřeba apod. Na druhou stranu je pravda, že asistentka v této třídě působí jen krátce, takže je možné, že časem se to všechno vytříbí a bude fungovat, tak jak má. Aspoň v to doufám. Další věcí, která mi za poslední týdny utkvěla v paměti, byl jakýsi motivační prvek vyučující v dějepisu. Na začátku hodiny probíhala opakovací aktivita na učivo probrané z minulé hodiny. Jednalo se o seřazení událostí, které dostaly předem vytvořené skupiny žáků vytištěné na několika lístečcích. Ve skupinkách se měli následně žáci domluvit na pořadí těchto událostí, a poté měl každý člen skupinky přenést ze svého stanoviště lísteček s událostí, co nejrychleji na druhý konec třídy, kde měly být tyto lístečky chronologicky seřazeny. Cenou pro vítěze byl vytištěný zápis z další probírané látky. Mělo to ale ještě jeden háček. Tento zápis nedostane člen vítězné skupiny, pokud bude v dalším průběhu hodiny vyrušovat či nebude dávat pozor. Myslím si, že takový typ aktivity není vůbec špatný. Žáci se na začátku hodiny docela vyblbnou, protože „běhají po třídě“, tak aby lísteček dostali na místo co nejrychleji. Zároveň si zopakují probrané učivo při společné spolupráci. Dobré bylo, že se u aktivity snažili téměř všichni žáci, protože po cenné výhře opravdu toužili, a tak se nesnažili jen někteří. Myslím, že podobnou aktivitu si také někdy jako vyučující vyzkouším.
299	73	občanská výchova	3	1	1	1	1	-1	1	1	V posledních dvou týdnech jsem odučil poměrně dost hodin občanské výchovy a dějepisu v šestém a sedmém ročníku. Jednalo se jak o učení v tandemu, tak o vlastní výuku. Musím říct, že z hodin dějepisu mám zatím docela dobrý pocit. Řekl bych, že učení tohoto předmětu mě zatím dost bavilo a troufám si tvrdit, že žáky to bavilo také. Dávali pozor, vyrušovali jen výjimečně a plnili mnou zadané úkoly. Všechno tedy zatím proběhlo bez větších problémů a musím říct, že s výukou v hodinách dějepisu jsem spokojený. To s občanskou výchovou to zatím tak růžově nevidím. Je pravda, že občanku učím v úplně jiné třídě. Obecně bych i z předchozích náslechů řekl, že se s touto třídou pracuje poněkud hůř než s jinými, nicméně věřím, že i tyto žáky lze něčím zaujmout. Měl jsem zde s paní učitelkou nejprve výuku v tandemu, kdy jsme společně vedli hodinu na téma rodina. V podstatě celá hodina byla koncipována tak, že žáci měli pracovat ve skupinách a na závěr hodiny měli představit to, co za hodinu práce vytvořili. Dá se říct, že plán hodiny v podstatě vyšel, průběh hodiny ovšem podle našich představ rozhodně nebyl. Žáci byli dost hluční, hodně se bavili, v podstatě jen jedna skupina pracovala tak jak měla. Ve zbylých skupinách sice někteří jedinci pracovali, zbytek se ovšem vybavoval a tím tedy rušil ostatní. Žáci na moje napomínání zareagovali chvílí klidu, následně ovšem začali s další vlnou vyrušování. Do toho už se také vložila i samotná paní učitelka, která žáky silně zvýšeným hlasem několikrát napomenula, nicméně výsledek to mělo v podstatě stejný. Hodina byla tedy z naší strany kouskována neustálým napomínáním, což pracující žáky samozřejmě rozptylovalo. Po této hodině jsem se cítil dost bezradně. Říkal jsem si, co mám já v takových chvílích dělat? Jak mám ty žáky uklidnit já, začínající učitel, když to vlastně nezvládá ani jejich třídní učitelka s letitou praxí? Pravdou je, že se jedná o poslední hodinu, existuje zde tedy velká pravděpodobnost toho, že žáci už neudrží tak silnou pozornost a budou se stále více bavit. S touto skutečností jsem počítal už před hodinou. Stejně jsem byl ale zklamaný z toho, jakým způsobem byla hodina z naší strany vedena. Vyučující mi pak řekla, že si z toho nemám nic dělat, že takhle to je s nimi v podstatě pořád, když se s nimi snaží pracovat ve skupinách, a že to s nimi prostě lepší nebude. Myslím, že takový přístup určitě není dobrý a možná taky proto určití jedinci pracují v podstatě stále stejně „špatně“. Jiný přístup ze strany učitele by je možná mohl donutit pracovat lépe. Osobně budu ve třídě ještě párkrát učit, tak doufám, že se mi je povede zaujmout a vymyslet takový způsob výuky či aktivit, aby pracovali i ti, kteří jinak vyrušují.
301	73	občanská výchova a výchova ke zdraví	5	1	1	1	1	-1	1	1	V posledních dvou týdnech jsem měl možnost odučit několik hodin dějepisu. Převážně se jednalo o třídy šestého a sedmého ročníku. Ze svých hodin mám docela dobrý pocit. Řekl bych, že žáci v mých hodinách pracovali, tak jak jsem si představoval a hodiny je bavily. Samozřejmě se občas našel někdo, kdo více či méně vyrušoval, ale nejednalo se o nic, co by nešlo zvládnout. Myslím, že tedy můžu říci, že se mi při mém vyučovaní zatím docela daří a jsem s ním poměrně spokojený. Samozřejmě i přesto se najde spousta věcí, která by šla nadále zlepšovat, nebo také situace, u kterých si nejsem úplně jistý jejich řešením. Jedna taková situace se mi v posledních dnech stala hned několikrát. V hodinách dějepisu pracuji převážně s prezentací v power pointu, kterou se snažím doplnit vlastním výkladem o daném tématu. Případně se žáků doptávám na různé věci a dále o nich diskutujeme. V některých třídách se také nebojí ptát žáci přímo mě, a to když potřebují něco objasnit. V takových třídách je samozřejmě radost učit. Značí to, že žáci dávají pozor, že je probíraná látka baví a jsou do tématu nějakým způsobem vtaženi. Co když se mě ale žák zeptá na něco, na co neznám odpověď? Nebo si nejsem odpovědí úplně jistý? Jak mám takovou situaci řešit? Na odpověď mám samozřejmě jenom chviličku, takže musím rychle vymyslet nějaké řešení. Je v takové situaci dobré žákovi říci, že prostě nevím? Nebudu pak před třídou vypadat jako neschopný nebo méněcenný? Za sebe musím říci, že se mi z těchto situací podařilo docela dobře „vybruslit“. Na štěstí mě u daných věcí vždy napadla nějaká teorie, která dávala docela smysl. Nesnažil jsem se ji ovšem žákovi předložit jako hotovou odpověď, protože jsem si opravdu nebyl jistý její správností. Řekl jsem, že si myslím, že to bylo tak a tak, ale že si tím nejsem úplně jistý a určitě by bylo dobré zjistit, jak to přesně bylo. Zároveň jsem žáka pochválil za jeho připomínku, respektive otázku, protože jak píši výše, znamená to, že dává pozor a o dané věci přemýšlí. Upřímně nevím, jestli je takové řešení správné nebo ne. Ovšem myslím si, že ani učitel nemůže vědět vše, a proto někdy přiznat, že něco nevím asi není úplně špatně. Na druhou stranu jako učitel bych určitě neměl pouze říci „já nevím“. Myslím si, že s položenou otázkou by se mělo dále pracovat tak, abychom třeba i společně se žáky, na danou věc našli odpověď nebo nějaké uspokojivé řešení.
302	74	matematika	1	1	1	1	1	-1	1	1	Na praxi chodím do Základní školy Podomí (jedná se o vesnickou školu), v rámci matematiky navštěvuju devátou, osmou a sedmou třídu. Mým vedoucím praxe je nejlepší učitelka matematiky, jakou jsem kdy potkala, a to počítám i střední a vysokou školu. Její hodiny jsou dynamické, děti dávají pozor (líbí se mi, jak řeší, když děti pozor nedávají – viz další reflektivní deník), navíc struktura hodin je přímo učebnicová, moc se mi líbí postupy této paní učitelky a jednou bych chtěla podobné postupy aplikovat i na svoji výuku. Každá hodina začíná opakováním teorie, líbí se mi, že paní učitelka zkouší celou třídu (ptá se co je to zlomek, čitatel, jmenovatel, zlomková čára atd.). Měla jsem možnost navštívit i pátou třídu, kterou učí jiná paní učitelka, ta opakování na začátku hodiny provádí také pomocí zkoušení, ale zkouší jednoho žáka u tabule a ostatní mají zadanou samostatnou práci, i přesto, že děti ví, že každou hodinu bude někdo vyzkoušen, tak na hodinu nebyly tak dobře připraveny, jako ve třídách kam chodím na náslechy. V těchto třídách se děti cítí ohroženy, protože ví, že každou hodinu bude vyzkoušena většina třídy, Černý Petr nepadne jen na jednoho z nich, a to je nutí, aby se na hodinu připravili všichni, přestože za zkoušení nejsou známkováni. Poté následuje pětiminutovka (čtyři příklady, tři na počítání s desetinnými čísly, jeden na počítání se zlomky – pokud už děti počítání se zlomky probíraly). Toto je další aspekt, který chci ve svých hodinách používat, protože pomocí pětiminutovky si děti zopakují pravidla, která jsou v matematice nuceni používat prakticky pořád, tím, že ji píšou každou hodinu (pokud teda nepíšou velkou písemku nebo se celé třídě nepodařilo pětiminutovku napsat pod průměr 1,5 – super motivace pro děti, mají důvod se snažit nejen kvůli dobré známce, ale taky kvůli tomu, aby měly na měsíc od pětiminutovek pokoj), tak nemají možnost pravidla zapomenout. Je super, že paní učitelka dovolí dětem odevzdat test, až ho mají hotový, ale ve chvíli, kdy si test nechají už jen dva/tři žáci, tak s ostatními pokračuje v probírání látky – žáci tak nemají motivaci nechávat si test déle, než potřebují, protože pak nestíhají a musí si o přestávce zjišťovat, co nestihli. Následuje probírání látky, které má vždy stejnou strukturu, což je pro žáky super, protože díky tomu, jak si napíšou zápisek, ví, které informace jsou důležité. Vždy novou látku začíná ukázkovým příkladem – pro žáky je to super, protože ví, co se bude dělat, a díky tomu pak rozumí i teorii. Poté následuje procvičování na příkladech, které často vymýšlí paní učitelka a rozdává je dětem vytisknuté na papírech, které si lepí do sešitu (aspoň je nepoztrácí), což je super, protože tak si pohlídá, že se děti setkají se všemi problematickými příklady a navíc je mají na jednom místě, ne jako v učebnici, kde jsou rozházené po celé kapitole. Mohla bych mít jedinou výtku k výuce této paní učitelky, a to, že často nestihne závěrečné opakování, ale já si myslím, že to není zase takový problém, protože z mého hlediska je mnohem důležitější opakování na začátku hodiny.
303	74	matematika	2	1	1	1	1	-1	1	1	Všimla jsem si další věci, kterou bych chtěla, až budu učit aplikovat i na svou výuku, a to, že paní učitelka žákům nedává domácí úkoly přes víkend, je to sice maličkost, ale je to vstřícný krok vůči žákům, který určitě ocení. Při zkoušení na začátku hodiny dbá paní učitelka na to, aby žáci odpovídali korektně, pokud řeknou nějaký nesmysl, tak je přivede pomocí otázek na správnou odpověď, nebo se zeptá jiného žáka, nikdy neodpovídá sama, když žák neví, což je super přístup, takto jsou děti donuceny přemýšlet, což jim dá mnohem víc, než když jen správnou odpověď poslouchají. Navíc zkouší i žáky, kteří jsou v matematice slabší, tak si ověří, že látce rozumí opravdu všichni. Velmi kladně hodnotím vztah mezi učitelkou a žáky, který vytváří především reakce paní učitelky na dotazy žáků, ale třeba i na to, když vyrušují. Moc se mi líbí, že paní učitelka po dětech nikdy neřve, například ať jsou zticha, s čímž jsem se často setkávala já, ještě když jsem chodila na základní a střední školu. Paní učitelka místo křiku vždy zvolí vhodný komentář, kterým upoutá pozornost žáků, např. „Josefe chceš se něco zeptat? Jestli ano tak mě a ne souseda.“ nebo „Maty uvědomujete si, že rušíte?“ Navíc s žáky diskutuje, je fajn, že je neodbyde nějakou příkrou poznámkou. Její komentáře slouží často k pobavení třídy, například: „416 kdyby to po vás chtěl nedej bože někdo spočítat, jak byste to udělali, až byste se probrali ze mdlob?“ nebo když se děti snaží opisovat, tak to taky komentuje přívětivě: „Peťane zůstane ti to a bude z tebe hnusnej šilhavej chlap, to bys určitě nechtěl.“ Moc se mi líbí, že děti na tyto komentáře reagují pozitivně (i ty děti, co jsou zrovna kárány). Paní učitelka nutí žáky, aby výsledky zdůvodňovali, tím si ověří, že látce rozumí. Často vyvolává dva žáky na tabuli na stejný příklad, je skvělé, že zná třídu tak dobře, že páruje žáky, kteří jsou zhruba na stejné úrovni, tím se nikdy nestane, že by jeden žák skončil po minutě a druhému počítání trvalo deset minut, ostatní žáci počítají do sešitu, tím pádem je celá třída zaměstnána a dává pozor, nakonec si vždy příklady společně zkontrolují podle tabule, pokud je na tabuli chyba, tak ji hledají děti a ne paní učitelka, pokud žák neví, tak se mi líbí, že ho v tom nenechá vymáchat, ale snaží se mu pomoc návodnými otázkami. Paní učitelka celou hodinu nutí děti přemýšlet, nenechá jim ani chvilku volna, což je super, protože děti tak nemají čas zlobit a nedávat pozor a taky je to super z toho důvodu, že celá hodina není jenom na paní učitelce, tím že pořád zapojuje studenty, tak většinu času mluví oni.
304	74	matematika	3	1	1	1	1	-1	1	1	Paní učitelka si vytváří s dětmi vztah i tím, že se jich na začátku hodiny zeptá, například když den předtím byli na veletrhu středních škol „Co jste se dozvěděli nového? Rozhodli jste se už, na jakou školu se budete hlásit?“ Navíc projevuje i zájem o výsledky žáků a o to, jaké budou mít známky z testu, například odpovídá na dotazy typu: „Můžu mít dvojku? Opovaž se. Můžu mít čtyřku? To vůbec.“ je vidět, že žákům záleží na názoru paní učitelky. Navíc komentuje i známky po testu, například špatnou známku komentuje: „Stydíš se? Měl bys.“ nebo „ Jedna jednička je tam taková osamocená, chtělo by to namnožit.“ Pokud paní učitelce na konci hodiny zůstane čas, tak dětem dává počítat matematické řady z hlavy, nechá děti, aby se přihlásili, když ví správnou odpověď a poté si ještě dělá statistiku tím, že se dětí zeptá „kolik z vás to mělo správně?“ tím pádem má přehled o úspěšnosti třídy. Paní učitelka, když mají děti před testem, tak jim nabízí na papíře vytisknuté příklady, které si děti můžou vzít domů na procvičení. Překvapilo mě, že děti mají o tyto příklady velký zájem, navíc mají i snahu dané látce porozumět, a když něco nechápou a potřebují něco dovysvětlit, tak se paní učitelky ptají, což jen potvrzuje, že paní učitelka dokázala ve třídě navodit atmosféru důvěry. Všimla jsem si, že paní učitelce nevadí si na odpověď počkat a pokud je čekání moc dlouhé, tak se zeptá jiného dítěte, což je mnohem lepší, než kdyby si odpověděla sama. Látku aplikuje na praktické příklady (pizza, jablka), takže si ji děti dokážou mnohem lépe představit. Před testem vždy upozorňuje na nejčastější chyby, nebo při pětiminutovce dětem řekne, ať se podívají, co měli minule špatně, aby neopakovali stejnou chybu, při zadávání příkladů, se jich ještě ptá, zda například můžou poslední dvě čísla odečíst, nebo sečíst, aby měli děti z testu, co možná nejlepší výsledky. Moc se mi líbí, že paní učitelka projevuje snahu o to, aby děti měly dobré známky – překvapilo mě, že paní učitelka, i přesto, že už je v oboru něco kolem třiceti let, tak pořád netrpí syndromem vyhoření, je vidět, že ji učit pořád baví, jednou bych chtěla být po tolika letech vyučování stejná jako ona. Motivuje šikovné žáky tím, že pokud jim zadá příklady, které mají počítat sami, tak ti, kteří jsou nejrychlejší a přitom mají výsledky správně, dostanou jedničku. Příklady, které paní učitelka nestihne opravit, si děti opraví společně tužkou opakovačkou. Navíc musí provést opravu špatně vypočítaných příkladů. Stejně tak při písemce se nejrychlejší žáci také můžou přihlásit, a když mají příklady správně tak dostanou jedničku podtrženou. Líbí se mi to, že paní učitelka žáky neustále motivuje k lepším výkonům, navíc má pro devátou třídu i kroužek, ve kterém se jim snaží pomáhat s přípravou na přijímací zkoušky na střední školu.
305	74	občanská výchova a výchova ke zdraví	4	1	1	1	1	-1	1	1	Na začátku praxe jsem si myslela, že se na učení vykašlu, dostuduju magistra a půjdu na doktorát, protože ten neskutečný chaos, co v hodinách na hospitacích panoval, bych ve své třídě určitě nevydržela (představa, že bych takhle měla trpět celý rok, pro mě byla nepředstavitelná). Naštěstí postupem času se děti trošku zklidnily, což trochu ovlivnilo můj názor, ale hlavně jsem si uvědomila, že moje hodiny takto vypadat nemusí, pokud na začátku roku stanovím pravidla, která budu následně striktně dodržovat, pak by moje hodiny mohly vypadat diametrálně odlišně. Paní učitelka mi po vlastní výuce vždy dává užitečné rady, ona sama matematiku učí dobře, v učivu má přehled, pro děti vše dělá tak, aby pochopení látky bylo co možná nejjednodušší. Při výuce výchovy ke zdraví je to horší - jelikož je to výchova, tak zastává ten názor, že by děti neměly mít špatné známky (nejhorší známka na vysvědčení je dvojka), výuka se spíš podobá výtvarné výchově (děti hodně dělají plakáty, občas referáty, hodiny jsou vedeny diskuzí – ty ráda používám i já, ale nic se nesmí přehánět) – a podle toho k předmětu přistupují i děti. Nejhorší je to známkování: tím, že je nejhorší známka ve třídě 1-2 (za potravinovou pyramidu, do které kluci nalepili plyšové kuře a ještě se divili tomu, že nemají jedničku) a nejlepší jedna získává jedna část třídy – děti, které se snaží – pocit nespravedlnosti a druhá polovina třídy – ta která to má na háku, pocit, že se nemusí vůbec snažit, vždyť jí hrozí jenom 1-2. Tímto stylem výuky děti nejsou motivovány se snažit. Bohužel je pro nás obě hlavní při výuce jiná věc, já se zaměřuju na celkové vystupování učitele, snažím se na děti působit pozitivně, přívětivě (mluvit přiměřeně hlasitě, usmívat se, mít příjemný projev). Paní učitelka se zabývá především metodami, často mi vytýká, že na konci nestihnu shrnout, co jsme se v hodině naučili, ale některé její komentáře jsou pro mě velmi prospěšné, například jsem si uvědomila, že musím hodně zpomalit, protože, když učím tak jak jsem zvyklá, tak mě pomalejší děti nestíhají vnímat (ale to je taky z velké části způsobeno tím, že prostě neposlouchají). Je proto přínosné, psát hodně poznámek na tabuli, například, co se bude dělat za cvičení, zápisek napsat na tabuli, tak aby se děti mohly v hodině snadno orientovat, i když chvilku nedávají pozor. Dále je vhodné nerozdávat víc práce naráz (dětem, které měli hotové cvičení, jsem zadala jinou práci, aby nemusely čekat na pomalejší děti, ale došlo to tak daleko, že se mi ve třídě během hodiny vytvořili čtyři různé skupiny, a pak bylo velmi těžké s nimi práci zkontrolovat). Stanovit si, co mi nejvíc usnadní práci a pokud někdo nestíhá tam na něho nečekat a když je někdo napřed tak ho prostě nechat čekat a vykašlat se na nějakou práci navíc, protože pak musím přemýšlet na čtyřech různých úrovních a akorát lítám po třídě sem a tam a rozpadá se mi hodina.
306	74	občanská výchova a výchova ke zdraví	5	1	1	1	1	-1	1	1	Kruh se uzavírá, vrací se mi stín počátečního nadšení. Během mých hodin si uvědomuju, že mě to vážně baví, když stojím před třídou v hodině výchovy ke zdraví a můžu s dětmi diskutovat, když se jim snažím rozšířit obzory, tak mě to baví, hlavně jejich reakce (když jsem jim řekla, že vejce jsou původně určená pro to, aby se z nich rodila kuřátka, ne proto, abychom je jedli, nebo že frutariáni věří tomu, že je ovoce živé a proto konzumují pouze, to co už spadlo ze stromu na zem a je tedy mrtvé). Stejně tak mě baví v hodině matematiky vysvětlovat dětem různé skutečnosti, dávat jim zajímavé úkoly a analyzovat jejich řešení a hlavně mě baví ten okamžik, kdy žák pochopí danou problematiku, to jak se mu z toho zamračeného, soustředěného obličeje rozzáří oči (když mu to vysvětlím dvěma způsoby a on pořád neví, a pak to zkusím například graficky, tak aby si to představil, a on to konečně pochopí), je moc dobrý pocit. Dál jsem zjistila, že mám slabost pro ty žáky, které většina učitelů nesnáší – ty kteří jsou často až moc aktivní, nebo se hloupými připomínkami snaží pobavit celou třídu, mně nevadí a v hodinách jim dávám prostor – pokud se chtějí vyjádřit k tématu, a díky tomu pak mnohem méně vyrušují než při běžné výuce, ale bojím se, abych jim nevěnovala pozornost na úkor žáků, kteří nejsou tak výrazní, ale přesto jsou snaživí (na to si musím dávat pozor). Ve výchově ke zdraví se mi osvědčilo začínat hodinu diskuzí, protože jednak děti zaujme, ale také je donutíme o tématu přemýšlet (rádoby vtipný komentáře utnout hned, aby se mi ta hodina nerozjela). Na konec hry je fajn přinést nějakou hru – třeba domino, kterou se probraná látka procvičí a zápisy je pro děti dobré dělat také záživnou formou – křížovka, pracovní list (jsem si pak 100% jistá, že mají všichni zápisek v té podobě, v které jsem jim ho dala). Taky jsem zjistila, že i po dvou týdnech intenzivního opakování, co je výška v trojúhelníku, jsou někteří žáci schopní narýsovat místo výšky těžnici (a to na definice psali na začátku hodiny test, poté jsem s nimi prošla správné znění definice a před cvičením jsem to ještě jednou zopakovala), nebo když 7x řeknu aby si samostatnou práci podle tabule zkontrolovali a pak najdu žáka, který nemá popis konstrukce, i když jsem to řekla tak 5x, tak nevím co víc bych měla udělat, proto, aby děti dělaly, to co mají. Paní učitelka říkala, že nic víc už udělat nemůžu =? nebrat na sebe zodpovědnost za chování žáků (je na nich zda mě poslouchají nebo ne a pokud ne, tak pak je to jejich problém, ne můj). Hlavní věc, kterou jsem si uvědomila: i když mě na učitelství bude hodně věcí štvát – rodiče, ředitel, učitelský kolektiv (v kabinetu učitelé navzájem pomlouvají učitele, který chybí – dospělí lidé, to nepochopím, než by se mu snažili pomoct), někdy i děti, tak i přesto bych nenašla povolání, ve kterém bych se tolik během pracovní doby nasmála.
307	75	geografie	1	2	1	2	2	2	2	2	Myslela jsem si, že mě na praxích nic nepřekvapí, ale překvapilo. Byla to hodina zeměpisu v sedmé třídě. Já osobně jsem se na hodinu hrozně těšila, protože mi můj provázející učitel řekl, že bude probírat téma Obyvatelstvo Afriky. Opravdu jsem se těšila, ale po příchodu do třídy se situace změnila. Žáci hrozně křičeli a nechovali se k sobě zcela nevhodně. Co si představím pod slovem nevhodně? No, házení mokrou či suchou křídou, houbou nebo hadrem na tabuli je ?normální“ nebo jsou to věci, které jsme dělali i my, když jsme byli na základní škole. Ale tohle mě vážně překvapilo. Dnešní móda je jakýsi sliz. A ten byl opravdu všude. Z podlahy se dá sundat, ale když ho hodili na strop tak ne a ne spadnout. Zůstal tam viset. Pan učitel žáky řádně pokáral a předal to k řešení třídnímu učiteli. Nevím, co se s žáky dělo, protože se takto za dobu mé praxe nechovali. A k samotnému průběhu hodiny. Hrozně super bylo, že pan učitel má velmi široký přehled a je schopen téma provázat nejen s dějepisem, ale třeba i se sportem či jiným tématem. Téma Obyvatelstvo Afriky by se dalo vzít velmi rychle, ale on to měl bezvadně nachystané na celou hodinu. Jenže žáci za celou hodinu tu pusu nezavřeli. Ani když na začátku hodiny, jako pokaždé, bylo ústní zkoušení. Další zajímavé zjištění bylo použití Žolíka a Šance (prověrka). Při ústním zkoušení je to Žolík. Žáci jej mohou využít, když nejsou připraveni a nechtějí dostat špatnou známku. V průběhu zkoušení se žáci pořád mezi sebou bavili. Když pan učitel přešel k probíranému tématu tak jsem zbystřila. Bylo to prostě super! Lepší hodinu jsem ještě neviděla. OPRAVDU! Doslova jsem hltala každé jeho slovo. Já osobně jsem si z té hodiny odnesla skvělý pocit nejen z nabytých informací, ale i smíšené pocity z chování a přístupu žáků. Ano, byly tam jedinci, co komunikovali aktivně s vyučujícím, ale byly tam i tzv. ?ignoranti“ co se bavili mezi sebou. Pan učitel v hodině použil i videa, kde ukázal žákům, jak to třeba chodí v daném kmeni nebo co je pro ně specifické. Po hodině jsem se pana učitele ptala, jak to dělá, aby studenti byly v klidu a nehlučeli? Jeho odpověď mě dosti zaskočila. Říkal, že občas se to tak prostě stane, že žáci jsou neklidní a ?zkrotit“ se nedají, ale jindy jsou prý hodní jako beránci. Můj poznatek tedy je, že lepší je po dětech nekřičet, ale vybudovat si přirozenou autoritu, snažit se žáky zaujmout. A když se stane jednou za čas, že žáci nejsou úplně OK, tak si hodinu prostě odučit, protože se tam najde vždy někdo, kdo semnou bude komunikovat a z hodiny si něco odnese.
308	75	geografie	2	2	1	2	2	2	2	2	Po víkendu jsem přišla v pondělí do školy a myslela jsem si, že to bude pondělí jako každé jiné. Ale opravu se na škole, kde vykonávám praxi, nenudíme. Ještě před první hodinou se stala taková nemilá věc na klučičích záchodech. Kluci tam zkoušeli, jak hoří toaletní papír. Ale pro jejich smůlu, je napráskali žáci ze třetí třídy a to rovnou panu řediteli. Vše se řešilo celou první hodinu. Měla jsem možnost se podívat, jak se takové věci řeší. No nebylo mi to úplně příjemné, když tam “poučovali” žáky, že se to nesmí atd. Ale jako zkušenost to byla dobrá. V páté vyučovací hodině při náslechu v hodině ruštiny to probíhalo klasicky, jako při ostatních násleších. Žáci byly hodní a moc nehlučeli. Probíralo se téma ????????? ? ????????? a použití těchto sloves v záporu. Ve třídě jsou dvě skupiny dětí. Ti, co jim to jde a ti co tomu moc nerozumí. Pan učitel se jim to snažil vysvětlit dodatečně a myslím si, že ve většině případů to bylo úspěšné. Opravoval chyby, které studenti dělali, když mluvili nebo četli. Jediné co jsem si všimla, protože jsem seděla vedle jednoho chlapce, že spatně napojoval písmenka. S panem učitelem jsme se shodli, že jim největší problém dělá napojování písmenek ?, ?, ?. Potom jsme si dále všimla, že chlapec měl větu doplněnou dobře, ale přečetl to spatně (obsahově: spletl si jednotné a množné číslo). Pan učitel mi také řekl, po tom co jsem se ho na to ptala, že chlapec má nějakou Dis poruchu. A to vše vysvětlovalo. Probírané téma se propojilo i s tématem Ovoce a Zelenina, Školní potřeby nebo sport. Žáci na začátku hodiny si zopakovali rozdíly mezi těmito slovesy. Praktikovali to na větách. Kontrolovali si domácí úkol. Pracovali s pracovními listy, kde si rozšířili slovní zásobu v tématu Ovoce a Zelenina. Myslím si, že hodina byla pro žáky velmi přínosná a bavilo je to. Na konci hodiny všichni rozuměli probíranému tématu.
309	75	geografie	3	2	1	2	2	2	2	2	V pátek jsem byla učit ruštinu v deváté třídě. Měla jsem z toho obavy, protože devátý ročník je známý tím, že jsou neposlušní, velmi hluční a nic je nezajímá. Po příchodu do třídy, žáci trochu koukali, že jsem tam sama bez pana učitele. Po pozdravu ze mě ta nervozita opadla. Kupodivu byli vážně hodní, celou hodinu pěkně pracovali a dokonce by bylo slyšet i spadnout špendlík jaké tam bylo hrobové ticho. Můj provázející pan učitel nemohl uvěřit, že byly až tak hodní, a že jemu se to ještě nestalo. Žáci aktivně reagovali, odpovídali na mé otázky a se zájmem se zapojovali do aktivit. Hodinu jsme měli opakovací na přání pana učitele. Pojala jsem to zábavnou formou. Bylo vidět, že to žáky velmi baví. Jediné co mě maličko překvapilo, že když jsem na ně začala mluvit rusky, tak mi moc nerozuměli. Takže vše co jsem jim řekla v ruštině, jsem musela vzápětí přeložit do češtiny. A vysvětlovat jim něco v ruštině bylo taky nežádoucí, protože mi stejně nikdo nerozuměl. Až na jednu slečnu, které je původem Ukrajinka. Nejvíce mě potěšila zpětná vazba od žáků, když mi řekli, že se jim hodina líbila, bavila je a aspoň něco si z hodiny odnesli a zapamatovali.
310	75	ruský a francouzský jazyk	5	2	1	2	2	2	2	2	Myslela jsem si, že mě na praxi už asi nic nepřekvapí. Ale opak je pravdou. Bylo to ve středu 27. března o velké přestávce. Doufala jsem, že ten den bude v pohodě a nebude žádkná “krpa”. Byla jsem zrovna na dozoru na přístavbě a napomínala prvňáčky aby neběhali a nedělali binec. Najednou ke mě přiběhli žáci ze 3. C, že se na záchodech perou nějací kluci. Byli to kluci z šestého ročníku. Bohužel toho hlavního rváče jsem odchytla před záchody a odvedla hned do kanceláře. Pro toho druhého jsem poslala žáka z devátého ročníku, kterého mám na ruštinu, protože já jako žena nemůžu ani v této situaci na chlapecké záchody protože by si mohli studenti stěžovat, že je tam okukuju… Ale Jindra mi žáka dovedl. No teklo mu z nosa pěkně. Bála jsem se, protože se mu to nechtělo zastavit. Chladili jsem za krkem, byl nahnutý nad umyvadlem a nechával to kapat. Neustále jsem ho kontrolovala, aby se mu nemotala hlava. Po nějaké době to začalo být lepší a lepší. No ale když vyšel z toho záchoda, to teda bylo… “Krve jak z prasete.” Chudál byl od toho úplně celý. Spolužák mu musel přinést tričko, co měl do TV. Nakonec to dobře dopadlo. Chlapce jsem předala mamince, protože byl z toho incidentu celý rozrušený. Mezi tím paní zástupkyně prováděla šetření a zjistila, že ten do ho praštil do nosa to udělal schválně protože se mu chtělo. A tak z toho bude mít přinejlepším důtku ředitele školy. A to bylo za ten den snad všechno. Čtvrteční hodina ruštiny se sedmáky byla super. Pustila jsem jim pohádku Luntik “??????” a jim se hrozně líbila. Dostali k tomu novou slovní zásobu a pracovní list. Nakonec jsem si povídali o tom dílu, co jsem jim pouštěla a oni z toho byli tak nadšení, že příští čtvrtek budeme koukat zase. V pátek v devátém ročníku jsme s žáky psala provětku na téma “?????, ?????, ?????, ?????, ? ????, ? ????,…”. A po prověrce jsem jim pustila s českými titulky filmy “??????? ? 17”. Nejvíc mě překvapilo to, že se žáci divili, že film je v ruštině s českými titulky. Na to jsem jim odpověděla, že jim rozhodně nebudu pouštět film v češtině, když máme ruštinu. Tomuhle vážně nerozumím. Mezi tím, co se oni koukali na film já jim pravovala test. Nedopadlo to zase tak špatně. Věděli o toma stejně tam někteří nenapsali ani čárku. Teda aspoň se podepsali… Ale to byly tak 3 případy, jinak jedničky a maličko dvojek. Ale vážně nemohu uvěřit, že se v ruštině chtěli koukat na film v češtině…
311	76	občanská výchova	1	1	1	1	2	1	2	1	Být po čtrnácti letech zase na základní škole je divné. A nebýt tam v roli studenta, ale v roli praktikanta je děsivé. V prvních chvílích, kdy jsem prošla dveřmi školy jsem cítila až úzkost z té vší zodpovědnosti a povinností, které na mě najednou doléhají. S dětmi nemám žádnou zkušenost – žádné nedoučuji, žádné nemáme v rodině. Budu schopná s dětmi komunikovat? Budou mě poslouchat? Co když až na magisterském studiu zjistím, že tato práce není pro mě a studuji tento obor naprosto zbytečně? To vše se mi honilo hlavou. Po prvotním seznámení se školou a s personálem mě čeká první náslech. Co když si nebudu rozumět s vedoucí učitelkou? Jaká úleva nastala, když jsem zjistila, že si skvěle rozumíme a ve všem si vyjdeme vstříc. Tohle bylo pro mě hodně důležité a věřím, že správný vedoucí učitel dokáže studenta naprosto skvěle uklidnit a namotivovat. Stejně je veliký šok, když na bakaláři do nás vtloukají samou teorii a najednou chtějí praxi. Dokážu rozebrat umělecké dílo skrz naskrz, ale poznat nadaného žáka ne. A najednou nás hodí do vody a plavte! Bohužel mám pocit, že málokoho zajímá, jak budeme plavat a zdali to vůbec zvládneme.Po pár prvních násleších mám pocit úzkosti. Fakt. Předáváte jim krásnou literaturu a ty děcka to nezajímá. A z toho mi bylo úzko. Že tolik literární krásy a tolik vaší práce přijde vniveč. Ovšemže nemohu generalizovat, ale v tu chvíli jsem měla opravdu pocit, že to nezajímá nikoho. Dalším šokem bylo zjištění, že paní učitelka s dětmi musí probírat látku dle učebnice a vyplňovat pracovní listy. Děti si vše nakoupily a co kdyby přišla školní inspekce. Musí mít vše vyplněné. Co když má ten učitel mnohem větší potenciál a mnohem lepší nápady než jen jet podle zajetých osnov? Jasně, pořádek dělá přátele a když každý pojede stejně, lépe se to kontroluje. Ale proč zahazovat skvělý potenciál a s těmi dětmi nepracovat formou hry, kdy je to bude více bavit a třeba si vše lépe zapamatují? První dva týdny byly ve znamení otázek. Ono je to najednou celé nové a já nevím kde mi hlava stojí. Ale jeden den jsem naprosto nečekaně suplovala a takový šok a časový tlak mi nedá prostor na přemýšlení, jestli to zvládnu a jak. Prostě to udělám. A zjistím, že to zvládnu. A zjistím, že mě to i baví. A mám z toho radost, velikou. Teď mám jen obavy, abych stíhala školu, praxe a přípravy na praxe. Je to fuška a můj den má jen 24 hodin, nevím jak u ostatních, někteří mi připadají, že mají dny delší a stíhají toho neskutečně mnoho. Asi si taky budu muset prodloužit dny…
312	76	občanská výchova	2	1	1	1	2	1	2	1	Minulý týden mě čekala moje první výuka. Docela jsem se toho děsila, jelikož jsem s výukou neměla zatím žádné zkušenosti. Vystupování a prezentování na veřejnosti mi nevadí, díky gymnáziu a vysoké škole jsem měla hodně příležitostí se to naučit. Jsem ráda, že nás neustále nutili něco prezentovat, protože teď už mi to nedělá problém, nejsem nervózní a jsem schopna prezentovat text souvisle a snad i pochopitelně. Skvělý byl i předmět rétoriky, který jsme absolvovali. Ten mi dal opravdu hodně a byl přínosný i při neverbální komunikaci, která je velice důležitá při ústním projevu. Jenže ono je něco jiného prezentovat před spolužáky, kteří vás poslouchají, respektují a sami si uvědomují, že informace, které jim přinášíte jsou pro ně užitečné a před dětmi, kteří to berou na lehkou váhu. Bála jsem se, že si ve třídě nebudu umět sjednat pořádek, že mě nebudou poslouchat, že můj výklad látky nebude srozumitelný, ba co víc, že si sama něčím nebudu jistá a oni to na mě poznají. Učila jsem ve dvou šestých třídách podstatná jména hromadná, pomnožná a látková. Což je samo o sobě dost těžké téma. Příprava mi vskutku zabrala mnoho času a snažila jsem se to dětem udělat i zábavnou formou. Jistě, frontální výuka byla nezbytná, jelikož to bylo zcela nové téma. Následně jsem jim však připravila obrázky, které měli do těchto kategorií rozřazovat. Moc mě těšilo, když jsem viděla, že dětem to jde, že tedy látku evidentně pochopili. A těšilo mě i to, že jsem viděla, že je to baví. Dále jsem si připravila pracovní list, jelikož z vlastní zkušenosti vím, že ty mě vždy bavily a donutily mě to učivo fakt projít. V deváté třídě jsem učila Petra Bezruče. To mi bylo jasné, že to děcka bavit nebude. A taky nebavilo. Oni vůbec nerozumí jazyku 19. a 20. století, natožpak když se přidá slezské nářečí. Maryčku Magdónovu jsme museli probrat po odstavcích, aby vůbec pochopili děj. Z téhle hodiny jsem byla trochu smutná, že to nebylo tak skvělé a naplňující, ačkoliv mi má vedoucí učitelka přípravu pochválila. V téže třídě jsme v pátek probírali slohový útvar líčení. Připravila jsem si ukázky a pracovní list, kde se snažili vymyslet co nejvíce přídavných jmen a snažila jsem se jim ukázat rozdíl běžného popisu a subjektivně zabarveného popisu. Tuto hodinu jsem udělala tak, že jsem se je snažila navádět k odpovědím, aby sami přišli na to, proč dělají to a tamto. A setkala jsem se s velkým úspěchem. Komunikovali se mnou, těšila je pochvala, když na něco přišli sami a evidentně je to moc bavilo. Své první čtyři hodiny češtiny jsem zvládla. A ohlasy od dětí i od vedoucí učitelky byly moc pozitivní a milé. A nic mě nemohlo potěšit víc, než když jsem viděla, že má práce nepřišla vniveč. Ony ty přípravy zaberou opravdu hodně času, ale když se mi to vrátilo, byla jsem nesmírně šťastná. Otrkala jsem se, naučila jsem se zase o něco víc a jsem za to ráda. Jsem ráda, že vidím posun a že jsem nezklamala sebe samu.
313	76	občanská výchova	3	1	1	1	2	1	2	1	Poslední hodiny odučeny. Měla jsem ze sebe fakt radost. Naučila jsem se děcka víc zapojovat a snažím se, aby na věci přišly samy. A nejkrásnější je ta jiskra radosti v jejich očích, když na to fakt přijdou samy a jsou mi svým způsobem vděčný, že jsem jim dala prostor a nechala je pracovat a přemýšlet. Je to časově náročný a evidentně si to regulérní zaměstnanci školy nemohou dovolit. Času je nedostatek, takže frontální výuka je lepší. Ale já si to jako praktikant dovolit mohla a když jsem viděla, jak to ty děcka baví, uvědomila jsem si, že takhle to chci dělat. Chci je nechat přemýšlet. Měla jsem i spoustu času děti i pozorovat, jak různorodé jsou. Jak by se někdo raději propadnul do země, než aby mluvil před celou třídou a jak někdo musí mluvit za každou cenu. To bych je taky chtěla naučit, aby si uvědomily, že jejich slovo je stejně vážené, rovnocenné. Že každý názor se počítá a každý má právo jej projevit bez toho, aniž by se bály. Stejně tak jsem si všimla, že někteří jsou raubíři, protože to prostě mají v krvi. A pak tam byl klouček, který byl taky raubíř. Jenže měl tak smutný pohled, že jsem si ho začala všímat víc. A ono to jeho zlobení evidentně pramenilo z nějakého jiného podnětu, než že by chtěl zlobit. U něj doma evidentně nebylo něco v pořádku a on se pouze snažil na sebe upoutat pozornost. A tohle je hrozně těžký, když jsem tam jenom na praxi. Až budu učit, budu se snažit nahlížet i do rodinných vztahů, abych mohla děti lépe pochopit. Praxe za mnou. Pocit úlevy a zároveň trochu lítosti. Samozřejmě si strašně moc cením toho volného času, který teď budu mít, ale ve výsledku ty praxe byly děsně fajn. Děsně mě teda štvalo to pojetí, že máme na praxe vyhrazený pouze čtvrtek a pátek. Já měla štěstí, že moje vedoucí učitelka učila ve čtvrtek i v pátek po pěti hodinách, takže se praxe daly zvládnout. Slyšela jsem však od ostatních spolužáků, že jejich učitelé učí třeba dvě hodiny a oni pak musí odcházet z hodin na peďáku. A bylo toho strašně moc. Těším se na tu měsíční praxi, kdy se opravdu budu věnovat pouze praxi, a ne do toho řešit tři tisíce dalších seminárek a testů. Tohle je fakt nešťastný, děláte všechno a zároveň nic.
315	76	český jazyk	5	1	1	1	2	1	2	1	Předminulý týden jsme se spolužačkou učily Karla Havlíčka Borovského a jeho Krále Lávru. Než aby žáci četli celý text na střídačku ve třídě, a zabralo nám to tak fůru času, vymyslely jsme jiný postup. Žáky jsme rozdělily do pěti skupin a každé skupině jsme daly kus textu. Jejich úkolem bylo text přečíst, porozumět mu – s čímž jsme pomáhaly a poté obsah převyprávěly ostatním spolužákům. Společně pak text poskládali tak, jak jde za sebou a řekli jsme si celý příběh. Poté děti charakterizovaly Lávru a řekly jaké z příběhu plyne ponaučení. Jelikož je v textu hodně cizích slov, využily jsme na to metodu kmeny a kořeny. Jeden člen zapisoval a ostatní se chodili ptát po třídě. Některé názvy žáci věděli, jiné ne. Proto jsme jim pak daly vysvětlivky, které sami přiřadili k cizím nebo zastaralým názvům – a všechny přiřadili správně! Ostatním spolužákům pak přečetli výrazy a jejich vysvětlení. Učily jsme ve dvou osmých třídách a v obou to bylo fajn a děti relativně spolupracovaly. Na minulý týden jsme vymyslely hru na mluvnici v podobě Riskuj. Udělaly jsme šest kategorií – i/y, jmenné a slovesné kategorie, větné členy, slovní druhy, synonyma/antonyma/ homonyma a pravopis. U každé kategorie bylo pět otázek, nejlehčí za 1000 bodů, nejtěžší za 5000. Nejtěžší na tom všem je formátování v PowerPointu. Pokud člověk chce, aby na něco kliknul a ono to zmizelo a zároveň nemizelo 10 dalších věcí, potřebuje hodně trpělivosti. Ale nejvtipnější na tom bylo, že když jsme to asi po třech hodinách naformátovaly, tak jsme druhý den ve škole zjistily, že nemají PowerPoint, takže celá prezentace nefungovala. Takže jsme pěkně postaru opsaly celou tabulku a otázky horkotěžko promítaly na televizi. Každopádně děti to moc bavilo a projevila se jejich soutěživost (kterou jsme podpořily sladkou odměnou pro vítěze). Do otázek jsme daly i pár záludností, které se ještě neučili. Například podle jakého vzoru se skloňuje slovo dítě. Což byl chyták, jelikož v jednotném čísle je to podle slova kuře a v množném podle kosti. Ale super bylo, že oni na to po nějaké době přišli sami. Každopádně soutěž je moc bavila, všichni moc hezky pracovali, i ti největší třídní raubíři nevyrušovali a soutěžili. I na občance se snažím učit nějakou zábavnou formou a nejen výkladem. A hrozně mě těší, když vidím, že se ta investice úsilí a času vrací a děti to baví. To je mi největší odměnou.
316	77	matematika	2	1	1	2	1	-1	3	1	Učitelkou praxi 1 jsem si vybrala na Základní škole a MŠ Vedlejší 10, Brno. Moje provázející učitelka tento rok učí matematiku v devátých třídách. V této škole jsou tři deváté třídy, 9. A, 9.B a 9.C. V tomto deníku bych ráda psala o vlastní výuce matematiky. Měla jsem tu možnost učit celý týden matematiku ve všech devátých třídách. Probíralo se násobení, dělení lomených výrazů a složené výrazy. Můžu tedy zhodnotit všechny tři třídy. Obdivuji paní učitelku v tom, že si dokáže zapamatovat, co s danou třídou probírala. Na začátku roku, když je matematika každý den, tak učí tři hodiny to stejné učivo. Během roku ovšem jsou různé výlety, exkurze, divadla atd. Rozhodí se výuka tak, že třeba s jednou třídou je pozadu o tři dny. Musím říct, že jsem na začátku týdne měla problémy s tím, co s jakou třídou jsem probrala. Někdy jsem si ani nestihla napsat poznámky, kde jsme skončili v počítání, protože jsem musela po zvonění běžet na dozor. Jak bych toto řešila ve svých třídách, až jednou budu učit? Napadlo mě, že bych si udělala tři přípravy, složky. Pro danou třídu jednu. A v těch složkách bych si značila poznámky. Bude to více práce pro mě, ale z této praxe jsem zjistila, že každá třída je úplně jiná. S jednou třídou zvládneme za jednu hodinu vypočítat 10 příkladů, s druhou třídou jsem jich stihla 15 vypočítat. Proto by bylo třeba dobré, abych měla připraveno více příkladů pro ty nadanější žáky, kteří deset příkladů vypočítají během dvaceti minut. Počítali jsem tím způsobem, že žáci dostali předtištěné příklady a řešili je sami do sešitu. Po řadě pak žáci chodili k tabuli. Pro kontrolu ostatních žáků, počítali dané příklady na tabuli. Pokud by si někdo nevěděl rady s nějakým příkladem, tak se přihlásil a individuálně jsem mu vysvětlila, kde se nachází v jeho výpočtu chyba. Když jsem se připravovala do hodin, tak jsem se inspirovala mými sešity matematiky ze základní školy. Když jsem se koukla na dělení lomených výrazů, tak jsme tam měli jeden příklad se zlomky, připomenutí, jak se dělilo se zlomky, a dále následoval obecný příklad pro dělení lomených výrazů. Následně jsme už počítali. Udělala jsem to tedy stejně v hodině matematiky. Bylo mi ovšem řečeno, že teď žáci musí mít slovně napsanou větu v sešitě, co mají s výrazem dělat. Je to kvůli kontrole, kdyby přišla a kontrovala si sešity žáků, tak by z toho učitelka měla problém. Dost mě to překvapilo, že zrovna i u tady tohoto tématu musíme psát všechno slovně. Chápu to napsat na začátku, když se berou lomené výrazy. Ale u dělení lomených výrazů mi to přijde zbytečné, když dělení je vlastně násobení převracenou hodnotou. Není to nic nového, co by neznali.
317	77	matematika	3	1	1	2	1	-1	3	1	Učitelkou praxi 1 jsem si vybrala na Základní škole a MŠ Vedlejší 10, Brno. Moje provázející učitelka tento rok učí matematiku v devátých třídách. V této škole jsou tři deváté třídy, 9. A, 9.B a 9.C. Ve svém třetím deníku bych se ráda zmínila o zkušenostech se zpracováním a opravováním testů. Měla jsem možnost zpracovat, zadávat i opravovat testy z matematiky ve všech devátých třídách. Psala jsem s nimi dvě písemky. Jedna písemka byla na sčítání a odčítání lomených výrazů, druhá na násobení lomených výrazů. Písemku na sčítání a odčítání jsem měla možnost jen opravovat. Opravovala jsem pak i její opravu, protože první písemka nedopadla dobře. Podle paní učitelky jsem moc přísná na žáky. Mám v písemkách hledat každý bod, který by jím zlepšil známku. Moc se mi nelíbí hledat v příkladu každou drobnou věc, která jím pomůže zlepšit známku, obzvlášť v deváté třídě. Na střední jím ten příklad škrtnou celý a nebudou se s žáky bavit, že ten příklad měli z půlky dobře. Druhu písemku na násobení lomených výrazů jsem i zadávala. Paní učitelka zadává písemky tak, že žákům natiskne zadání písemky. Žáci mají před sebou test a můžou počítat. Jelikož jsem před hodinou, kdy měl být test, nestihla zadání vytisknout, tak jsem ty tři příklady, které byly obsaženy v testu napsala na tabuli. Při opravování této písemky jsem zjistila, že jedna třetina žáků devátých tříd neumí správně opsat zadání příkladů z tabule, i přesto, že jsem tyto příklady nahlas četla pro celou třídu. Opravu této písemky jsem žákům už vytiskla. Opět třetina žáků opsala zadání špatně. Po první písemce jsem si myslela, že je to kvůli mně, že to po mě neuměli přečíst a báli se zeptat. Po druhé písemce jsem si uvědomila, že je to v nich, žáci neumí opsat pár číslic a písmenek. Opět jsem podle paní učitelky byla velice přísná na ně, i když jsem se snažila hledat každý bod, který by jim pomohl. Podle mě nemůžu dát jedničku žákovi deváté třídy, který sice písemku má vypočítanou, ale opsal špatně zadání. Setkala jsem se i s písemkou, ve které žák uměl vykrátit písmenka, ale neuměl zkrátit číslice. Připomínám, že to byl žák deváté třídy. Měl všechny příklady špatně v tom, že neuměl například vydělit 15/3. Takovému žákovi prostě nemůžu dát z písemky dvojku. Myslím si, že když budu hledat každý bod v písemkách, tak žáky nedonutím se pořádně učit. Pokud budou vědět, že budu známkovat přísněji, donutí je to více se na danou látku zaměřit. Je možné, že časem budu mírnější v opravování písemek a polevím. Avšak jsou určité znalosti, které by měl žák deváté třídy dobře ovládat.
318	77	fyzika, chemie a technická výchova	4	1	1	2	1	-1	3	1	Učitelskou praxi 2 jsem si vybrala na Základní škole Laštůvkova 77, Brno. Moje provázející učitelka učí fyziku ve všech třídách. Je na škole jediná fyzikářka. Prozatím jsem měla možnost být na hodinách fyziky osmé a sedmé třídy. V hodinách fyziky žáci nepoužívají sešity. Paní učitelka má vypracované na každé probírané téma pracovní listy. Žáci v hodinách vždy jen dopisují do pracovních listů pojmy k předtištěným definicím. Tyto materiály si mohou žáci stáhnout na stránkách školy. V hodině paní učitelka používá interaktivní tabuli, kde promítne daný pracovní list a vyplňuje ho spolu s žáky formou diskuze. Tato forma výuky se mi líbí. Žáci neztrácejí čas přepisováním dlouhých vět do sešitu, a tak vzniká v hodině více času na pochopení dané látky, nebo na více pokusů. Ovšem myslím si, že někteří rodiče mohou mít s tímto systémem problém. Finančně je lepší koupit jeden sešit než tisknout několik papírů. Co se týká fyzikálního kabinetu, tak ten na škole není moc dobře vybaven. To ovšem paní učitelku neodradilo. Byla jsem překvapena, co všechno za pokusy se s žáky mohou dělat s minimem pomůcek. Paní učitelka je starší, a přesto s žáky chodí ven pouštěn rakety. Zrovna tento pokus bych se já bála s žáky dělat. Dokonce mi říkala, že kdysi si rakety pouštěli na chodbě, ovšem po rekonstrukci jím snížili strop, tak už ty rakety pouštějí venku. Většinu pomůcek si paní učitelka vyrobila sama, nebo nechala vyrobit žáky. Paní učitelka se vůbec nebojí při nějakém pokusu třeba s vodou, lehce pokropit žáky. Nevím, zda je to vhodné v hodinách. Někteří by si mohli stěžovat. Co se mi v jejich hodinách nelíbí, je to, že si žáci moc povídají. Většinou nediskutují o fyzice. Určitě bych nechtěla mít ve třídě zase úplné ticho, ale nechci, aby se mi v hodině bavili tak moc, jako na hodinách fyziky paní učitelky. Nemyslím si, že paní učitelka nemá respekt. Pokud žákům naznačí, aby byli žáci potichu, žáci si přestanou povídat. Bohužel potichu jsou jen krátkou chvíli. Nevím, jak to budu řešit, až tyto žáky budu učit.
320	78	německý jazyk	1	1	1	1	1	-1	1	1	Z prvního dne praxe jsem byla nervózní. Nevěděla jsem, jak to bude probíhat, jaké budou hodiny. Byla jsem zvědavá na chování žáků v hodinách a říkala jsem, jak bude paní učitelka řešit neustálé vykřikování, mluvení nebo například odmlouvání žáků. Napadalo mě spousta spíše negativních otázek. Ovšem po prvním dni praxi jsem měla jen kladné pocity a ze základní školy jsem odcházela velmi spokojená. Odpoledne jsem nad prvním dnem hodně přemýšlela a kladla jsem si otázku, co tu spokojenost vlastně způsobilo? Jako první věc mě napadlo, že to možná způsobil návrat na svoji bývalou základní školu, na kterou mám spoustu krásných vzpomínek. Také mě většina učitelskou sboru nadšeně zdravila a ptala se mě, jak se mám. Ovšem větší část učitelů zajímalo mé studium a nejvíce obory, které jsem si vybrala. Ale asi největší nadšení měla moje bývala paní učitelka dějepisu, kterou jsem si na této praxi vybrala za provádějící učitelku. Byla velmi ráda, že mne dějepis učila a já si ho vybrala pro studium na vysoké škole. Říkala mi, že doufá, že to byla trochu i její zásluha. Když jsem po tomto dotazu začala vzpomínat na hodiny dějepisu pod vedením paní učitelky, tak se mi vybavilo, jak pro mě byly hodiny velmi záživné. Dokonce jsem si vzpomněla i na některé věty a dotazy paní učitelky. Dále jsem zavzpomínala na různé zajímavé činnosti, které jsme v hodinách dějepisu dělali. Po vzpomínání na hodiny dějepisu jsem dala paní učitelce za pravdu, že určitě má na mém budoucím rozhodnutí velký podíl. V tu chvíli jsem si uvědomila, jak může učitel ovlivnit budoucnost žáka. Jak svojí výukou může v žákovi vzbudit buď pozitivní nebo negativní vztah k předmětu. Ale co je nejvíc důležité i výběr budoucího povolání. Ale že by ten hlavní důvod mé spokojenosti byl návrat na moji oblíbenou základní školu? Domnívám se, že to bylo něco jiného. Něco, co mě velmi kladně překvapilo. Byl to klid, ticho a soustředění. Co tím vlastně myslím? Je to fakt, že paní učitelka v dějepisu nemusela skoro vůbec žáky napomínat, nemusela dokola pořád opakovat: „Prosím utište se! Neotáčej se! Nemluvte nahlas! Neber mu věci! Nemluv sprostě! Proč jsi ho uhodil?“ Napadlo by mě ještě spousta jiných vět, který jsem si myslela, že v hodinách uslyším, ale ne. Ale jak to? Tuhle otázku jsem si kladla během prvního dne praxe, a i několik dní poté. Bylo to přirozenou autoritou učitele, dobře zvoleným konceptem hodiny nebo žáky dané téma zajímalo? Poslední můj návrh vyvrací fakt, že jsem během dne měla hospitaci v sedmé, osmé a deváté třídě. Tedy nebyla to jen jedna hodná třída, ale všechny tři. Když jsem se nad tím více zamyslela, tak podle mého názoru měla paní učitelka hodiny velmi dobře připravené. Dokázala úplně vtáhnout žáky do probírané látky pomocí hry, předčítání knížky, videa a pomocí dalších zábavných aktivit. Hned mi dále vyskočila v hlavě myšlenka, že takhle bych chtěla, aby vypadaly také moje hodiny výuky. Ať už během praxe nebo třeba v budoucím povoláním. Nemuset se soustředit na uklidňování a napomínání žáků, ale záživně předat probíranou látku. Vidět, že žáky dané téma zajímá a soustředí se na něj.
321	78	německý jazyk	2	1	1	1	1	-1	1	1	Tento týden jsem měla již zadaný témata od svých provádějících učitelů, které jsem si měla připravit. Měla jsem již sama učit. To opravdu? Zvládnu to? Ještě jsem to nikdy nedělala. Nejsem na to přece ještě připravená. To byly hned moje první myšlenky, které mě v ten okamžik napadaly, jak mi to oznámili. Jsem si to moc nedovedla představit, že to zvládnu. Mým úkolem bylo odučit dvě hodiny němčiny a dvě hodiny dějepisu. Na přípravu jsem měla necelý týden. Nevěřila bych tomu, kolik času mi to zabere. Strávila jsem na tom tři odpoledne a pořád mi připadalo, že nejsem připravená. Ale proč? Prvním kámen úrazu byl fakt, že jsem vůbec nevěděla, jak hodiny poskládat. Jestli na začátek aktivitu nebo výklad nebo zápis. Chtěla jsem také, aby to bylo pro žáky i zábavné, nějaká aktivita. A když už nějaké cvičení tak, aby bylo zajímavé. Ovšem vůbec mě nic nenapadalo, snažila jsem se hledat informace v učebnicích, knihách, na internetu. Když už jsem něco vymyslela tak mě hned napadlo. Je to dobré? Bude to žáky bavit? Zvládnou to cvičení? Budou tomu rozumět? Po těchto myšlenkách jsem opět začala hledat něco jiného, protože jsem na těch předešlých aktivitách našla nějaké chyby a po uvažování se mi přestaly líbit. Když jsem již konečně vybrala zábavy a cvičení, tak jak to téma vysvětlit? Aby to žáci pochopili? V dějepisu jsem nevěděla, jak budu o daném tématu vykládat? Jestli použiji prezentaci a pak bokem zápis? A jak udělat dlouhý zápis, co v něm má být? Opravdu to byla pro mě náročná práce jak časově, tak psychicky. Ale s výsledkem den před učením jsem byla spokojená. Jen jsem němčinu měla učit v devátých třídách a já si připravila jednu hru, tak jsem měla obavy, jestli mě s hrou nevyhodí, že přece nejsou malé děti. Tak co teď? Mám tu hru nechat, nebo tam dát něco jiného? Nakonec jsem to riskla a nechala ji v mém plánu hodiny. V noci před mojí první výukou jsem se neustále budila a pořád nad tím přemýšlela. Udělala jsem to dobře? Neměla jsem něco změnit? Neustále se mi honily hlavou pochybné myšlenky. Na základní školu jsem šla již před osmou hodinou, i když jsem měla učit až druhou hodinu. Chtěla jsem si ještě přečíst moje zápisky. Obě moje provázející paní učitelky mě uklidňovaly, že ať nemám vůbec strach, že se nic neděje. Že to určitě zvládnu. Poté začaly vzpomínat, že také měly nervy na praxi. Musím říct, že mě to trochu uklidnilo. A samotná výuka? Až na jednu třídu, která se více bavila a bohužel jsem nevěděla, jak to udělat, aby se neustále nebavily. Dopadla lépe, než jsem čekala. Žáci z deváté třídy hru hrály a neměly žádné připomínky. Během výuky dějepisu byly žáci v klidu, poslouchaly a aktivity, které jsem připravila, také plnily. I reakce provázejících paních učitelek byly kladné, tak mě to velmi potěšilo. A musím říct, že mě to i bavila přes počáteční strach a nervozitu.
322	78	německý jazyk	3	1	1	1	1	-1	1	1	Páteční den praxe jsem měla opravdu pestrý. Ve škole jsem byla od čtvrt na 7 do 2 hodin a ani jednu hodinu jsem neměla volnou, stejně jako moje provázející paní učitelka. Až na praxi jsem si uvědomila, jak to mají paní učitelky náročné. Kolik si toho musí připravovat, orientovat se jakou mají hodinu, co probírají za téma. Začala jsem o tom přemýšlet. Když jsem byla na základní škole, nikdo z nás nějak extra moc neocenil různé aktivity, co paní učitelky vymyslely. Většinou jsme si řekli noo dobrý. Ale teď vidím, kolik času to trvá, něco vymyslet, připravit si aktivitu, aby byla hodina zajímavá. Pak žáci tu aktivitu ani nechtějí dělat, nebo u dané aktivity dělají spoustu další věcích. Pak člověka napadne: „Mám se s tím dělat? Ocení to žáci? Bude je to bavit? Bude to mít úspěch? Já se s tím bude dělat několik hodin a nic?“ Myslím, že tohle je v povolání učitele velmi náročné posoudit. Ted jsem myšlenkami trochu odbočila, takže teď zpátky k mému pestrému dni. První a pátá hodinu jsem učila dějepis. Obě hodiny se mi velmi líbily. Žáci poslouchali, odpovídali na otázky, aktivitu plnili. Z obou hodin jsem měla odpoledne dobrý pocit. Jen jsme aktivitu nestihli celou. Zase jsem přemýšlela nad tím, že se mi nepodařilo tu hodinu naplánovat, abych vše stihla. Hodně jsem nad tím přemýšlela a po hodině jsem z toho byla trochu špatná, ale provázející paní učitelka mě uklidňovala, že i ona po 20 letech praxe taky někdy ten plán hodiny nevyjde. To jsem se v duchu uklidnila. Snad to do budoucna budu zvládat lépe. V druhé vyučovací hodině jsem opravovala písemné práce sedmého ročníku. Byla jsem velmi překvapena, jak test dobře dopadla. Byly tam jen jedničky, dvojky a jedna trojka. Říkala jsem si, to je šikovná třída, tak pěkně se připravují do hodin, na test. Nebo je to zásluha i paní učitelky? Hned jak mi tato myšlenka prolítla hlavou, musela jsem si odpovědět, že určitě taky. Paní učitelka jim to pořádně vysvětlila, udělala zápis do sešitu a žáci věděli z čeho přesně test bude. Třetí vyučovací hodinu jsem měla úplně jinou, vyučovala jsem holčičku z Ukrajiny matematiky. Byla ve třetí třídě, ale bohužel ještě neovládala ani učivo z druhé. Ovšem holčička Almaska byla velmi šikovná a snaživá. Odpoledne jsem nad ní přemýšlela. Chudina musí se učit učivo, a ještě k tomu v cizím, novým jazyce. To musí být pro ni velmi náročné. Poslední hodinu jsem měla němčinu v deváté třídě, která se mi líbila úplně nejméně. Žáci neustále vyrušovali, řešili úplně něco jiného. Tam jsem si připadala hodně zoufalá. Nevěděla jsem co udělat, jak tu třídu zaujmout, jak probírat gramatiku, aby to všichni pochopili, když neustále někdo vyrušoval.
323	78	německý jazyk	4	1	1	1	1	-1	1	1	Byla jsem před začátkem praxe zvědavá jak se budou jednotlivé praxe lišit. Jaký bude rozdíl mezi základní školou v menším městě a školou v Brně. Jestli bude přístup učitelů odlišný a jaké budou rozdíly znalostí žáků. Ale nejvíc jak se budu cítit ve škole, kde mě nikdo nezná a já nikdy neviděla před tím provázející učitele? Jak mě budou brát? Budou mi pomáhat nebo naopak mě v tom nechají „vykoupat“? Svoji první praxi jsem totiž absolvovala na své bývalé základní škole, kde jsem prožila super roky a ráda se tam vracím. I díky tomu jsem byla na minulé praxi spokojená a vše bylo fajn. První dojem? Provázející paní učitelka na němčině byla hned od prvního setkání na mě velmi milá, ptala se mě na mé studium, výjezdy do zahraničí a další zkušenosti. Tak jsem vše pověděla. Ihned mi nabídla tykání, ze kterého jsem byla prvně nervózní, ale v průběhu praxe to bylo fajn. Jak to? Asi jsem si i trochu připadala ne jako studentka na praxi, ale spíže jako již vystudovaná paní učitelka. Tedy můj první dojem? Moc milá paní. Ale co v hodině? Do třídy vešla velmi rázně a s velkým důrazem pronesla: „Steht auf! Guten Morgen! Setzt euch!“ Musím říct, že mi to trochu připomnělo němčinu, ze které si většina lidí dělá legraci a často se spojuje s nejmenovanou skupinou lidí z doby druhé světové války. Mě posadila do první lavice. V této hodině jsem měla jen náslech, tak jsem se nijak nezapojovala. Přesto musím říct, že chvilkama jsem se bála, že mě vyvolá a já nebudu nic vědět. Úplně jsem se vžila do žáků a seděla bez hnutí a ani jsem nedutala, když paní učitelka chodila rázně před tabulí. A jen jsem si v duchu říkala, jen ať mě nevyvolá. Další hodinu měli žáci šestého ročníku psát test na slovíčka. Ještě před testem se jedna holčička rozbrečela a byla úplně vystresovaná a další po testu vůbec neopověděla na otázku. Ihned jsem si uvědomila, že bych to takhle nechtěla. Nechtěla bych, aby se mě žáci báli. Ale mluvil někdo ve třídě? No to ne, úplně minimálně. Ve třídě byl většinou úplně ticho, člověk by slyšel spadnout špendlík. I když jsem poté sama učila, tak bylo fajn, že jsem nemusela někoho neustále napomínat, aby se utišil. Mohla jsem vše vysvětlit a neřešit ještě kázeň. Ale za jakou cenu? Že mi skoro nikdo nechtěl odpověď na otázku a když jsem je vyzvala k tabuli, tak se tvářili jak kdybych jim chtěla něco udělat. Co je tedy lepší? Klid a strach nebo větší hluk a ochota spolupracovat? Já osobně bych byla pro to druhé, protože si myslím, že největší odměnou učitele, je vidět, že to žáky baví a něco se naučili. Ale ne proto, že musí, ale proto, že chtějí.
324	78	německý jazyk	5	1	1	1	1	-1	1	1	V minulém semestru jsem si zapsala kvůli kreditům volitelný předmět, který se nazýval „Alternativní přístupy ve výuce cizích jazyků“. Vůbec jsem nevěděla, co mám od předmětu očekávat a tím, že jsem si ho zapsala později jsem nebyla ani na informativní schůzce. O alternativních školách jsem věděla velmi málo a nikdy jsem si o nich více informací nezjišťovala. Po absolvování semináře? Jsem byla úplně nadšená. Byly jsme se podívat v soukromé škole Five Star Montessori, která mě velmi nadchla. A v tomto semestru přišla nabídka práce asistentky ve zmíněné škole, kterou jsem hned vzala. A hned jsem si říkala, jaké to bude? Bude to velká změna oproti praxi na základní škole? Bude vědět co dělat? Dá mi tato zkušenost něco do budoucího povolání? Dá mi to něco života? Musím říct, že se v této škole učím pořád něco nového. Jsem v šoku, jak se dá jednotlivé učivo zábavně a názorně vysvětlit. Jaké krásné pomůcky se dají vyrobit. Zjistila jsem, jak může být příjemná atmosféra ve škole. A srovnání s klasickou základní školou? Je to úplně jiné. Žádné pevně dané hodiny, žádné známky, které škatulkují: ty jsi jedničkář…, žádné test, žádné srovnávání a soutěžení. Ale jak je to s disciplínou? A s pravidly? Musím říct, že někdy je to až moc volné, ale na druhou stranu se velmi klade důraz na samostatnost. Ne jak v klasické základní škole, že vše kontroluje paní učitelka. A nejčastější: „Co mi nezkontroluje, to dělat nebudu“. Tady se vedou děti k zodpovědnosti za své chování, činnosti a práci. Žáci si mohou vybrat vlastní téma projektu, ale musí ho do určité data splnit s určitými náležitostmi. A co tablety ve výuce? Na základní škole je to tabu. Zde? Učební pomůcka, ve které mají velké množství aplikací k výuce. A co je dobře? V Montessori škole žáky učení velmi baví, ale hlavně se učí kvůli znalostem, kvůli sobě, ne protože mě paní učitelka vyvolá nebo protože píši test.
325	79	německý jazyk	1	1	1	1	1	2	2	1	Nyní mám za sebou druhý týden praxe. Protože mi to rozvrh jinak nedovoluje, praxi vykonávám pouze ve čtvrtek. Naštěstí se mi podařilo najít školu, která má v tento den výuku tak, jak já ji potřebuji, abych splnila časovou dotaci praxe. Jsem také ráda, že jsem si praxi našla mimo Brno. Vlastně se to nabízelo, neboť tento semestr dojíždím. Trochu mě štve, že kvůli počtu hodin, co musíme mít splněno, jsem nemohla jít na svou bývalou základní školu, ráda bych se tam podívala. Jenže se jedná o malotřídku, kde by se mi nepoštěstilo splnit potřebné hodiny. Přesto to vypadá, že jsem si vybrala celkem dobrou školu. Musím tedy říci, že je to škola městská, tedy poměrně velká, na což nejsem úplně zvyklá. Nicméně jsem se tam již celkem zorientovala, takže už mě to tak neděsí. Přiznám se, že jsem se hodně bála, co za provázející učitele mě tam vlastně čeká. Praxi jsem si sice byla domlouvat dříve, veškerá komunikace ale probíhala přes paní ředitelku. I ta působila celkem přísně, ale neměla jsem s ní žádný problém a do mé praxe stejně více nezasahuje. Na první praxi jsem tedy došla s těžkým srdcem, naštěstí jsem potkala samé super učitele. Přátelsky jsme si popovídali, někteří mi dokonce nabídli tykání. Překvapilo mě také, že se jednalo spíše o mladší učitele, čekala jsem poněkud starší generace. Dalším překvapením pro mě byla věta, kterou pronesli snad všichni moji provázející učitelé: „Tak co, jdeš rovnou na to?“ Myslím, že můj vyděšený a zmatený výraz je musel docela pobavit. Taky to tak brali, k ničemu mě samozřejmě nenutili, byla to spíš jen nabídka, možná trochu výzva. Jelikož jsem ale ještě neměla ani jejich učebnice, ani jsem nevěděla, co přesně probírají, byla jsem v hodinách pouze na hospitaci. Co jsem tak mohla pozorovat, setkala jsem se víceméně s učiteli, které bych klidně brala za své. Jsou to moc příjemní lidé, jejich výuka je vcelku zajímavá. Někteří pracují více s učebnicí a pracovním sešitem, jiní pomocí diskusí a aktivit. V žádném případě jsem si ale nevšimla, že by se jednalo o klasické huštění informací do dětí a biflování, což mě celkem potěšilo. Dle rozvrhu se budu potkávat s devátou a šestou třídou. V těchto třídách jsou dva žáci s ADHD, většinou bez asistenta. Jedna slečna potřebuje spíše větší pomoc s učením a úkoly, druhý hoch je zase nadmíru aktivní, více vyrušuje. Měla jsem trochu obavy, jak bude výuka u těchto žáků vypadat, ale s častějším usměrňováním to bylo vcelku přijatelné. Svoji druhou praxi jsem již měla možnost být aktivnější. Do němčiny jsem si pro jednu třídu připravila celohodinovou aktivitu, pro třídu druhou aktivitu na opakování, v první části hodiny. Děti spolupracovaly, což jsem byla ráda, problém mám ovšem s rozložením času. Vůbec jsem nedokázala odhadnout, jaká aktivita bude jak dlouho trvat, reálně to zabralo minimálně 2x tolik času, než jsem počítala. Myslím, že s tímhle budu mít opravdu velké problémy. Nevím, zda se to dá naučit nějak jinak, než praxí, ale uvidíme, jak to bude probíhat v budoucnu. Na jedné hodině občanské výchovy jsem byla zase na hospitaci, druhou jsem zkoušela odučit sama. Nebylo to ovšem původně v plánu, a tak se to rovnalo spíše improvizaci a momentálním nápadům. Jelikož potřebuju mít vše předem naplánované, byla jsem mírně ve stresu, abych něco nepokazila. Jelikož jsem neměla připraveny vyloženě žádné aktivity, snažila jsem se hodinu vést formou diskuse, dotazování a vysvětlování určitých pojmů nebo principů. Hodinu jsme ve zdaru všichni přežili, díkybohu. Z feedbacku od provázejícího učitele vyšlo najevo, že hodina byla vedena vcelku dobře, jen témata byla probrána rychleji a do menší hloubky. Snad si na to dám příště pozor, až budu mít hodinu více připravenou. Nicméně jsem se klaněla všem bohům, že to neskončilo úplným fiaskem. Takže mám zatím vesměs pozitivní pocity a naladění, uvidíme, co mi praxe nadělí ještě v budoucnu.
326	79	německý jazyk	2	1	1	1	1	2	2	1	Proběhly další dva týdny praxe. Pocity z obou týdnů jsou celkem různé. V tom prvním týdnu byl během mého pobytu projektový den. Na celé škole to šlo znát, protože děti nebyly ve výuce pozorné, často ve třídě vznikl ruch, který jsem měla problém utlumit. Je to asi pochopitelné, když to nebyl typický školní den a byly trochu rušeny probíhající školní aktivitou. Jenže já měla připravené docela pěkné aktivity, které mě stály hodně času, a cítila jsem, že o ně děti nejevily takový zájem, jako by tomu bylo normálně. Ten den jsem byla trochu rozčarovaná, říkala jsem si, že vlastně takových dnů bude během roku spousta, jestli vůbec dokážu žáky nějakým způsobem usměrnit. Vlastně k tomu není potřeba ani žádná speciální akce, aby byly děti takto „rozdováděné“. Ale neumím si s tím moc poradit, možná je to částečně proto, že vím, že tam jsem na praxi = na návštěvě, tak jsem na ně nechtěla zvyšovat hlas a podobně. Otázka je, jestli zvýšení hlasu je ten nejlepší způsob, jak žáky usměrnit. S tímto si zatím moc rady nevím, snad se to trochu zlepší. Tento týden to bylo o mnoho lepší. Jednak mě těšilo, že už si na mě děti zvykly a často mě na chodbě zdravily. Dokonce s tím, jestli s nimi budu mít dnes hodinu a že se moc těší. A jestli bych je třeba nemohla mít napořád. To mě upřímně celkem hřálo na srdci. J Zároveň byly děti aktivní a až na výjimky šlo vidět, že je aktivity baví. Opět jsem někde byla jen na hospitaci, někde v tandemu a jinde jsem si opět zkusila sama učit. Tento týden to bylo všechno opravdu o mnoho lepší a pro obě strany schůdnější. Ovšem jsem se zase musela pozastavit nad oním žákem deváté třídy, který má diagnostikováno ADHD. Strašně by mu pomohl asistent, otázka, proč žádného nemá, by asi musela směřovat k vedení a zase tolik do toho vrtat nechci. Ale že by to pro něj byla obrovská pomoc, jsem si jistá, vycházím totiž ze situací, které jsem si na vlastní kůži zkusila. Obvykle pokud hodinu vedu já, pan učitel si sedne právě vedle tohoto žáka. Už jen jeho přítomnost ho nepatrně zklidní a donutí ho se soustředit na určité téma. Pokud s ním to téma v lavici navíc více prodiskutuje, cítí to dokonce jako privilegium. Já jsem si funkci „asistenta“ vyzkoušela pro změnu tento týden. Jako určitý trest za nevhodné chování na přednášce dostali žáci za úkol celohodinovou samostatnou práci, a to výpisky na téma z učebnice. Výjimkou bylo několik osob, které pracovaly na projektu a pan učitel s nimi. Jestli to ti žáci opravdu splnili, měl ověřit malý testíček na závěr hodiny. Dotyčný žák už od začátku celou hodinu úplně odpískal a jevil o téma absolutní nezájem. Šla jsem si proto sednout za ním s tím, že mu s tím pomohu. Nejprve odmítal, dokonce vysypal učení z tašky a nasadil si aktovku na hlavu nebo čmáral propiskou po zdi. Nakonec jsem ho přemluvila, že si to téma oba v klidu přečteme, projdeme si ho, spolu vybereme nějaký ten zápisek a já mu dovysvětlím něco, čemu neporozuměl, nebo ho více zajímá. Ani jsem popravdě nečekala, že ho nakonec dokážu zaktivizovat. A opravdu můžu říct, že když jsem mu něco vysvětlovala, bedlivě poslouchal, vnímal obsah a dokázal ho vlastními slovy zopakovat. Už předtím jsem si všimla, že pokud chce, tak je velmi bystrý a chytrý kluk. To, že k sobě nemá asistenta, ho podle mě hrozně brzdí, až degraduje. Trochu mě to mrzí, nejsem sice odborník, ale myslím si, že by z něho byl velmi šikovný klučina, kdyby měl někoho při ruce. Samozřejmě chápu, že jsou tu třeba problémem finance a podobně, ale je to škoda.
327	79	německý jazyk	3	1	1	1	1	2	2	1	Proběhly další dva týdny praxe. V prvním týdnu jsem šla na praxi se značným nachlazením, nepředpokládala jsem proto ani, že bych nějak moc sama učila. Vedla jsem proto jen občanskou výchovu se šestáky a do němčin jsem měla drobné aktivity. Přesto se výuka celkem vydařila. Zaujala mě však situace, která se stala během jedné z přestávek. Klučina z deváté třídy, o kterém jsem již několikrát v denících psala, se o zastávce popral s jiným spolužákem. Nevím přesně, o jaký spor tam šlo, ale pochopila jsem, že se nechal vyprovokovat od svého spolužáka. Kvůli své poruše a nevhodnému chování nebyl v kolektivu moc oblíbený. Nebyl ostatně oblíbený ani mezi učiteli. Co jsem tak stihla zaslechnout, každý si přál, aby šel z této školy pryč. Klučina byl očividně hodně rozhozený a naštvaný, kopal a bouchal do věcí, odmítal výuku a křičel. Usuzuji však, že jeho chování způsobila hlavně ukřivděnost, nikoliv agresivita jako taková. Stalo se to ještě dvě hodiny před tím, než jsem v jeho třídě měla výuku. Co vím, tak mezitím byl u školní psycholožky. Poté, když jsem do třídy přišla, byl již ve třídě, stále ale nebyl úplně v klidu. Hodinu vedl pan učitel. Navrhla jsem, že když bude potřeba, tak si sednu vedle zmiňovaného žáka a pokusím se s ním pracovat. Překvapila mě jeho otázka, jestli se ho nebojím. Ani jsem si neuvědomila, že bych se vůbec bát měla. Popravdě na mě ani nepůsobil tak, že by byl schopný někomu ublížit. Jasně, popral se se spolužákem, protože ho provokoval, tak to chápu jako momentální afekt. Ale nikdy mi nepřipadal jako osoba, která by někomu ublížila jen tak. Ano, byl schopný ze vzteku mlátit do věcí, ale nemyslím si, že i do lidí. Nevím, jestli to byla jen moje bláhová představa, nebo jsem měla pravdu. Tak jako tak mi přišlo, že se na něj ostatní koukali skrz prsty. Svoji teorii jsem si ale neměla možnost ověřit, neboť seděl s jinou spolužačkou. V hodině trošku brblal, víceméně nespolupracoval s učitelem, ale ve srovnání s předchozí situací, byl již o mnoho klidnější. Tento týden pro mě bylo nachystáno jiné překvapení, a to to, že pan učitel, co mě má na občanskou výchovu, byl celý den na florbalovém zápase. Já o tom ovšem předem neměla ani tušení, tak mě to docela překvapilo. Nehledě na to, že jsem měla přichystanou hodinu pouze pro šesťáky, ne pro deváťáky. Deváťáci mi oznámili, že budou mít asi matematiku s paní zástupkyní, tak jsem si říkala, že budu jen hospitovat. Když však paní zástupkyně došla do třídy a dozvěděla se, že tam jsem, tak řekla, ať si klidně vezmu občanku, i přes to, že nemám nic nachystaného, že si to alespoň vyzkouším. Toho jsem se trochu zděsila, ale souhlasila jsem. Nakonec jsem jim zadala diskusní aktivitu na probírané téma, která sloužila hlavně k tomu, aby si zkusili navzájem argumentovat. Šlo o témata, na která není vyloženě správná odpověď, což jsem jim také sdělila, a tak odpadl jejich počáteční stres. Diskuse se začala celkem i slibně vyvíjet, a jelikož jsme ji nestihli v hodině dokončit, budeme na ní zřejmě pracovat o příští týden. Bylo mi také poprvé v životě umožněno zapsat do třídní knihy, což byl pro mě určitým způsobem hrdý moment.
328	79	občanská výchova a výchova ke zdraví	4	1	1	1	1	2	2	1	Momentálně mám za sebou tři týdny praxe. Nastoupila jsem na školu, kde jsem byla již první semestr, proto jsem byla mírně klidnější, než na poprvé, jelikož jsem přece jen šla do víceméně známého prostředí. Z důvodu větší časové dotace praxe jsem však přece jen zabrousila do dvou nových tříd, a to sedmého a osmého ročníku. Stejně jako v minulém semestru pak navštěvuji i šestou a devátou třídu, poprvé se tak setkávám s celým druhým stupněm. Dříve bych řekla, že jeden rok nemůže hrát velkou roli a způsobovat takové odlišnosti, ale v praxi vidím, že se třídy od sebe poměrně liší. Ačkoliv jsem většinu žáků již znala (a oni mě), první dva týdny jsem až na výjimky spíše hospitovala. Bylo to hlavně proto, abych se seznámila s momentálně probíranou látkou, učebnicí, způsoby výuky a klimatem třídy. I ty třídy, které jsem navštěvovala minulý semestr, prošly určitým vývojem. Například deváťáci, kteří už posílali přihlášky na školy a vědí, že budou končit, občas ne úplně pracují. Na druhou stranu, pokud je téma, co je zaujme a mají takzvaně „svůj den“, celkem slušně se do výuky zapojují. To byl příklad poslední hodiny občanské výchovy, kde jsem výuku vedla. Žáci byli pozorní, neprojevovala se nekázeň, snažili se diskutovat, spoustu věcí dokázali odvodit (ačkoliv se již mělo jednat spíše o prekoncepty, ale co si budeme povídat, zapomínání funguje na všech úrovních školského systému… J ) a celkem často se na některé věci i doptávali. To mě samotnou celkem příjemně překvapilo, neboť hodinu předtím se moc nezapojovali, naopak spíše vyrušovali. Sedmá třída je zatím asi nejvíce neutrální, uvidíme, jak to s ní půjde dál. Jeden problém vyvstává ale v třídě osmé, kterou navštěvuji na občanskou výchovu. Ve třídě se nachází žák ze sociálně slabšího prostředí, který sem propadl z vyššího ročníku. Už to stačí, aby byl pro některé jedince „cool“ a zajímavý a tak kolem sebe má poměrně se rozrůstající skupinku stoupenců. Hoch není vyloženě agresivní, ale víceméně bojkotuje výuku, odmítá se zapojovat nebo se i vůči škole obecně celkem nemile vyjadřuje i slovně. Dost často až vulgárně, minimálně nevhodně o vyučující učitelce, to samozřejmě ale za jejími zády. To jsem mohla zaznamenat, když jsem v hodině pouze hospitovala, neboť jsem seděla poblíž hocha. Nevěděla jsem, jak na danou situaci nejlépe reagovat. Samozřejmě mi nebylo úplně milé, když jsem slyšela ne zrovna příjemné věci, které pronáší o paní učitelce, na druhou stranu kdybych na to hned upozornila, již od počátku bych byla v podstatě za „bonzáka“ a jejího komplice a bála jsem se, že by se již předem vymezil i vůči mně. Proto jsem mlčela a raději pozorovala jeho chování a snažila se objevit, co vlastně kritizuje nejvíce. Byla to hlavně kritika nespravedlnosti a od toho nevole spojená se vším ohledně školy. Nevím, co tomu předcházelo, jestli jsou to jen „puberťácká silná slova“, nebo k tomu měl nějaký důvod. Každopádně to bude určitě žák, který bude potřebovat větší pozornost. Další problém jsem zaznamenala v šesté třídě v němčině. Třída hodně vyrušuje povídáním si, někdy až přeřváváním jeden druhého. Němčina je moc nebaví a tak aktivita a zaujetí ve třídě není moc velké. Moje provázející učitelka si poslední hodinu potřebovala odběhnout něco zařídit. Pro žáky to byl povel pro absolutní anarchii, protože ačkoliv jsem byla představena jako „paní učitelka“, žáci věděli, že tam jsem „pouze“ na praxi, navíc mě již znali z minulé praxe a tak jsem neměla moc velkou autoritu u žáků. Nakonec jsme pořádně ani nemohli kontrolovat cvičení, jak na sebe navzájem křičeli, že jeden druhého neslyší. Během hodiny jsem několikrát poznamenala, že pokud se toto chování bude opakovat, napíší si test na látku, kterou již dlouho probírají. Žáci z toho měli spíše srandu, až do té doby, než jsem zastavila probíhající aktivity a opravdu jim test dala. Snažila jsem se ukázat, že držím slovo a aby to pro ně do budoucna bylo i ponaučením. Nevím, zda to bylo adekvátní řešení situace, ale veškerá napomenutí a benevolentnější způsoby nebyly účinné.
329	79	občanská výchova a výchova ke zdraví	5	1	1	1	1	2	2	1	Mám za sebou další týdny praxe. Praxe je to celkem výživná, neboť většinu hodin sama učím. Samozřejmě za dozoru provázejících učitelů. V poslední době můžu ve své praxi vidět trochu posun, alespoň já to tak cítím. Zvládám si lépe organizovat přípravu tak, abych to v hodinách víceméně stíhala. Předtím jsem nedokázala odhadnout, jaká aktivita bude jak dlouho v reálu trvat a taky to podle toho vypadalo – obvykle to, co jsem si připravila, by klidně vyšlo na dvě hodiny. Netvrdím, že nyní mi vše vyjde, ale rozhodně je to o něco lepší. I ve výuce už se cítím trochu sebejistěji. Zvládám už trochu lépe i v hodině improvizovat, pokud to situace vyžaduje. Dříve jsem se snažila připravit si všechny kroky naprosto do detailu. Dnes bych ale řekla, že jsem ve výuce trochu flexibilnější. Stále mám občas trochu problém s kázní. Bylo mi řečeno, že někteří se dokonce vyloženě předvádí přede mnou. Největší problém mám s šesťáky v němčině. Je to totiž násobené silnou nechutí učit se tento jazyk. Pro současné generace je totiž němčina poměrně neatraktivním jazykem. V počátcích je poněkud těžší a je potřeba se jí opravdu věnovat. Tím, že je ale složitá, klesá snaha se jí více věnovat. Žáci jsou pak otrávení při procvičování nějaké látky (i když se snažím zapojovat nějaké hry a vymýšlet kreativní cvičení) a projevuje se to i v jejich chování. Někdy mám problém i s deváťáky na občanskou výchovu, nicméně tam to funguje spíše jak aprílové počasí. Někdy pracují s nadšením a více, než bych čekala, jindy jsou roztržití nebo úplně apatičtí. To byl příklad například poslední hodiny. Je však pravda, že pro to byly specifické podmínky. Většina z nich měla druhý den dělat přijímací zkoušky. Dá se tedy pochopit, že nebyli úplně ve své kůži. Ve svém minulém deníku jsem se také zmiňovala o chlapci z osmého ročníku, který obvykle ve výuce působí problémy. Měla jsem možnost zjistit, že pokud u sebe nemá svého „kumpána ve zbroji“, není to tak strašné. Zmíněný kamarád chyběl a ve výuce to bylo znát. Probírali jsme rozdíl mezi právním odvětvím, předpisem a normou. Nejprve se nechtěl zapojovat, protože je moc „hloupý“ na to, aby tomu rozuměl a v podstatě rezignoval dříve, než se o něco vůbec pokusil. Nechala jsem ho, ať si vyslechne pár příkladů a až pak se zapojí. Když se snažil soustředit, tak po pár počátečních chybách rozdíly určoval velice správně, dokonce se sám hlásil na odpovědi, což mě příjemně překvapilo. Uvidíme, jak to bude probíhat v dalších hodinách. Jednu, pro mě naprosto nepochopitelnou novinku pro mě ale vyučující přece jen měli. Ve škole se zavedl zákaz chození na počítače. Opravdu nechápu proč, pro provázejícího učitele to taky byla velké neznámá. Předměty jako občanská výchova, výchova ke zdraví a podobně prý vůbec nepotřebují chodit na počítače. Tohle nařízení opravdu nechápu. Sama jsem několikrát se třídou na počítačích byla, abychom mohli vytvářet projekty. Proč by tohle nemělo patřit do občanské výchovy? Není to právě účel výuky, aby si děti zkoušely vyhledat informace samy, aby se dozvídaly nové věci vlastním přičiněním, protože tak si je dle mého názoru lépe zapamatují, a také aby nalezené informace zprostředkovali ostatním? Co je na tom tak špatně? A moc možností, jak čerpat nové informace, než jít na počítače není. Děti sice často mívají chytré mobilní telefony, ale signál wifi je ve škole žalostný. Ve třídě chybí počítač i projektor. Pokud tedy člověk chtěl výuku ozvláštnit, nebyla jiná možnost než se přesunout do počítačové učebny. I to teď ale bude nemožné. Nechápu význam tohoto nařízení, ale budu ho muset tolerovat. Jen je to podle mě krok zpět, k čistě frontální výuce. Bez jiných možností, ve třídě, kde chybí jakékoliv vybavení a místa je tam sotva tak, aby byly mezi lavicemi uličky, je velmi složité pracovat nějakým méně tradičním způsobem.
330	80	anglický jazyk	1	1	1	2	1	1	2	1	První den praxí začal velmi pozitivně, neboť se o nás postarala paní zástupkyně, která byla neskutečně sympatická. Seznámila nás s fungováním školy, zázemím a představila nám každého, koho jsme během prohlídky po škole potkali. Hned ze začátku mě uklidnilo, když řekla, že na škole nejsou žádné větší kázeňské problémy, ani děti s poruchami učení, toho jsem se bála nejvíc, protože upřímně to je jeden z důvodů, proč učit nechci. Já prostě odmítám vymýšlet něco pro každého, kdo má (zjednodušeně řečeno) na každou věc papír. Kdybych měla srovnat první dojmy z mých provázejících učitelek, řekla bych, že učitelka angličtiny mi nebude moc sedět, a naopak mladá učitelka němčiny bude to pravý. Jak jsem se ale přesvědčila během prvních hodin náslechů, opak byl pravdou. Němčinářka má celkem free přístup. Při odpovědi na otázku, jaké se na škole používají učebnice, nezapomněla dodat, že jsou totálně na houby a plný nesmyslů (doslovnou citaci musím vynechat), ale ona s tím nic dělat nebude, protože to je spousta práce navíc. Co si budu nalhávat, v tom jí naprosto chápu, proč dělat něco navíc, nebudu jiná. Hned mi také řekla, že oproti mojí provázející angličtinářce nemá nějaké speciální didaktické metody v trestání žáků, ona na ně prostě hodně ječí, což mě nejprve překvapilo, ale po prvních hodinách náslechů jsem ji pochopila, myslím si, že nebudu jiná. Na druhou stranu, metodické prostředky mojí angličtinářky jsou skvělé. Má s každou třídou domluvená pravidla, která musí dodržovat. Například když se baví v hodině jinak než anglicky, tak mají 2 varování a za třetí už mají úkol navíc. Jak sama říká, tahle metoda se jí osvědčila a já jí během posledních 2 týdnů mého sledování musím dát za pravdu, na ty děcka to prostě funguje. Jestli jednou opravdu skončím jako učitelka, rozhodně se budu inspirovat, ačkoliv si myslím, že na ty uřvaný spratky stejně občas zařvu taky. Nejvíc mě asi překvapily rozdíly mezi jednotlivými třídami, co se týká vyspělosti. Fakt mě dostaly rozdíly mezi 6. a 7. třídou, a 7. a 8. třídou. Šestá třída byla ještě celkem klidná, říkala jsem si, že jestli takoví budou všichni, tak to zas tak špatný nebude. No a pak jsem přišla do sedmičky…já bych ty spratky s prominutím asi ztřískala, kdybych mohla, a to se prý chovali ještě slušně. Jak jsem se poté dozvěděla, sedmičky jsou postrachem všech učitelů na dané základce. Osmička byla chováním klidnější než sedmička, ale zase tam byl samej puberťák. Nedělám si iluze, že tam všichni budou sedět na prdeli a hltat každý slovo, ale to jejich protáčení očí je občas fakt moc. Tohle se stalo zrovna o němčině. Chápu, že si neuvědomují, že němčina pro ně může znamenat jednou velké výhody, ale ten nezájem je pro učitele šíleně demotivující. No, zatím u mě stále přetrvává názor, že učit prostě nechci a myslím si, že praxe mě v tomhle názoru jen utvrdí.
331	80	anglický jazyk	2	1	1	2	1	1	2	1	Mám za sebou odučené 2 hodiny angličtiny a 4 hodiny němčiny. Co můžu říct….Před samotnou výukou jsem byla nervózní jako prase. Je to trochu zvláštní, protože učím v jazykovce a nemám problém s nervozitou, ale když mi stojí za zadkem učitelka, je to přeci jenom jiné. Nemluvě o tom, až tam přijde ještě někdo z fakulty na tu slavnou „kontrolu“, to fakt nikdo nemůže čekat nějakej extra výkon. Ale k samotný hodině, nejprve jsem učila angličtinu v 9.třídě. Dala jsem jim test, co chtěla moje provázející učitelka. Byla jsem fakt ráda, protože to pro mě znamenalo kratší čas mojí vlastní výuky. No, poté, co jsem jim testy sebrala, jsem chtěla začít s vlastní aktivitou (kterou jsem dělala do 2 do rána, protože díky hromadě nesmyslů do školy na to fakt čas není). Co se ale nestalo, během rozdávání kartiček ležel jeden kluk na lavici, tak sem mu na ní tříska, ať se probere a všimla jsem si, že brečí. Deváťák co brečí? Tak na to fakt nemám. Mezi tím, co děcka plnila úkol, jsem šla za učitelkou, co mám dělat s tím brečícím a ona, že ho mám nechat být, že to on dělá, neboť je to jeden z těch „speciálních“ děcek. Takže opět jsem narazila na problém s těmahle dětma, já to fakt dělat nemůžu, jenom v týhle třídě jich je pět. V ten samej den jsem učila ještě v osmičce, kde jsem jela jen cvičení v učebnici a pracovním sešitě, tak to se celkem dalo. Provázející učitelka mi dala feedback a pochválila mě, že sem přirozená a že mi to jde. To je sice hezký, ale dělat to stejně nechci. Když se kouknu na svoje hodiny němčiny, tak učení v šestce je super. Děti se snaží, baví je to, zajímají se. Co se mi líbí je to, že vím, že toho vím víc, takže tam chodím celkem v klidu. No, pak učím němčinu v osmičce. Skupina s 23 dětma ve skupině, to je peklo, peklo, peklo! Měla jsem jim vymyslet test, což bylo super, udělala jsem ho fakt dlouhej, abych tím zabrala aspoň půlku hodiny. V téhle třídě jsou 2 děti, které mají nějaký problém, takže jim ta učitelka zkrátila jedno cvičení, aby podle jejích slov „vlk se nažral a koza zůstala celá“. Jinými slovy, aby byli rodiče spokojený a nestěžovali se. To mi řekla, že třetí kluk bude mít tahák, protože jeho máma přišla den předtím na rodičák s tím, že je dis. A čtvrtý dítě je hyperaktivní (dle mé učitelky doslova „magor“), takže rozhodil potom celou třídu. Po testu jsem s nimi najela na svou aktivitu, což v tom množství prostě nebylo možný. Půlka z nich to ani nedělala, a já se jen modlila, ať proboha už zvoní. Mám před sebou poslední týden a nemůžu se dočkat, až to peklo skončí. Den za dnem se utvrzuju v tom, že to není nic pro mě a fakt doufám, že to nebudu muset jednou dělat. Nevím, kdo by to odnesl dřív, ty děcka, nebo moje psychika? A ještě se musím ptát, proč vlastně píšeme ty deníky? Nemohli byste nám na semináři pořádně vysvětlit, k čemu nám to je? Já v tom furt nevidím žádnou pointu.
332	80	anglický jazyk	3	1	1	2	1	1	2	1	Zazvonil zvonec a hororu byl konec! Přesně takhle bych zakončila svůj poslední reflektivní deník, neboť s ním jsem ukončila i praxi. Ne že by to bylo tak strašný, ale opruz to byl, to fakt jo. Poslední týden praxe jsem zakončila dvěma odučenýma hodinama angličtiny, přičemž první třídou byli deváťáci, kdy jsem při svém prvním počínání rozbrečela jednoho kluka. Tentokrát se naštěstí historie neopakovala. Část hodiny jsem věnovala písničce, kterou jsem měla připravenou už na minule, tak jsem byla ráda, že jsem měla kratší přípravu. Je to špatný říct, ale nejlíp se mi pracovalo se slečnou asistentkou, která v tý třídě skvěle funguje. Ta projevila nadšení jen co jsem řekla jméno Bruno Mars. Jak už to tak bývá, při kontrole, nebo pak i při konverzaci, jsem se nechala strhnout a komunikovala jen s těma šikovnýma a vyhýbala jsem se kontaktu se slabšíma a s těmi, co maj zvláštní programy. Vím, že to je špatný, ale bylo to pro mě jednodušší. Další hodinu jsem měla v osmičce. Naposledy jsme jeli jen podle učebnice a já cejtila, že je to nebavilo (stejně jako mě). Tentokrát jsem s nima sice měla jet taky podle učebnice, ale velkou část hodiny jsem si s nima povídala (samozřejmě se začleněním dané problematiky) a to bylo super. Dostali jsme se k jejich zálibám, v čem jsou dobří a já viděla, že byli nadšení, že mohli opravdu komunikovat. Největší radost jsem měla při závěrečném feedbacku. Moje provázející učitelka mě pochválila, že jsem mezi děckama jako ryba ve vodě, že je super, že se jich nebojím a že mě ty děcka fakt berou. A věci, které mi vytkla, jak sama říká, získám až s letitou praxí. Vypadala tak nadšeně, že jsem v tu chvíli neměla to srdce jí říct, že učit nechci. Aby toho nebylo málo, odučila jsem si i další dvě hodiny němčiny, celkem jsem jich tedy odučila z němčiny místo čtyř rovnou šest. Měla bych se naučit říkat jasnější a ráznější ne, poznatek pro příště. Šestá třída super jako vždy. Tam ještě snaha a nadšení je. No a osmička? Tam jsem najela na vlnu svojí provázející učitelky a němčina z mých úst za celou hodinu téměř nevyšla, protože ty spratky to fakt nezajímá. Co mě ale fakt překvapilo byl systém známkování. Při minulé hodině jsem jim dala test, který jsem měla opravit a oznámkovat. No, opravila jsem ho, ale oznámkovat jsem si je netroufla z jednoho prostýho důvodu. Všem bych dala bura. To byla taková tragédie, že jsem to přinesla svojí provázející učitelce, která se na to podívala (rozdělila jsem testy do tří kategorií: použitelný, děs a to snad nemyslíš vážně) a zkonstatovala, že všem pětku dát nemůžeme. Tak koukla na premiantku třídy, která měla 23 bodů z 37 (!!!) a dala jí 1-, pak už koukala spíš na jména než na celkový skóre. Pro mě to bylo blbý v tom, že se mě pak ptala děcka v hodině na bodovou hranici….co jsem jim měla jako říct? „No víš, jste tak tupí, že žádná hranice není, prostě jsme to tam random nasázely.“ Tak to by asi neprošlo. Bylo mi to líto u těch asi pěti děcek, který nějakou snahu projevují, ale u těch spratků, který se tleměj každý hovadině, křížej ruce s tim, že je to nezajímá a v životě to potřebovat nebudou, protože budou slavný, tak těm bych nějakou bodovou hranici, stejně jako ty testy, omlátila o hlavy. Suma sumárum, praxe jsem přežila. Něco šlo líp, něco šlo hůř, něco mě bavilo, něco jsem protrpěla. Byly i chvíle, kdy jsem si řekla „jo, tak když bude nejhůř, asi to učení jednou přežiju“, ale furt jsem přesvědčená, že učit prostě nechci.
333	80	německý jazyk	4	1	1	2	1	1	2	1	A už je to tu zase. Praxe. Šedesát hodin času, které bych mohla věnovat děláním nekonečných úkolů do školy. Ale ne. Já budu raději sedět na zadku na základce a trpět spolu s děckama 45minut výuky. Z toho si teda 20 hodin odučím sama, takže vlastně jen 40 hodin sedění na zadku. Na informační schůzku proto přicházím už předem neskutečně naštvaná, při kouknutí na rozvrh své provázející učitelky navíc zjišťuji, že čtvrtky a pátky, které máme mít údajně na praxi, učí pouze tři hodiny němčiny. Výborně, takže to ani nestihnu odchodit do konce semestru. Naštěstí je moje provázející učitelka normální člověk, proto mě poslala k dalším dvěma učitelkám, abych se praxe zbavila za měsíc. Díky bohu za to. Zjišťuji, že má učitelka učí ty horší němčináře, takže nemám nic očekávat. Navíc učí stejně jako já i angličtinu, takže mi i říká své zkušenosti z učení obou předmětů. Přicházím na němčinu do sedmé, osmé a deváté třídy. První hodinu sedím v devítce a je to katastrofa. Nejenže maj němčinu úplně na párku, ale nejsou schopní ani předstírat, že něco dělají. Jestli tyhle budu učit, tak teda nevím, co s nima, možná film, nic jinýho s nima nemá cenu dělat. Sedmička je o něco lepší. Sice jich tam je hodně, ale něco málo jsou schopní dělat. V pátek přichází na řadu osmička. Ti jsou asi nejpracovitější. Ve třídě neskutečný bordel, němčina jim teda taky moc nejde, ale aspoň hodinu uplně nebojkotují. Úspěch. Provázející učitelka mi poté sdělila, že takhle to bohužel vypadá na většině školách. Dle jejího názoru (a dalších učitelek tam), druhý cizí jazyk pro děcka na základku nepatří. A já po této zkušenosti zjišťuji, že s ní naprosto souhlasím. Druhý cizí jazyk by se měl vyučovat pouze na víceletých gymnáziích a středních školách. Děcka na základce jsou rádi, že zvládnou angličtinu, natož jim do hlavy míchat ještě další cizí jazyk. Navíc, opět tu je problém s inkluzí, se kterou nesouhlasím a je důvodem, proč do školství nechci. V osmičce je kluk s autismem, který je uplně mimo. Proč by se děcka jako on měli trápit s dalším jazykem? Nevím, jak je na tom s aj, ale němčinu dává jen proto, že mu to asistentka nadiktuje. Doufám, že stejně minulý semestr platí, že máme psát deník upřímně, tak, jak to cítíme. Moje deníky jsou proto hodně negativní. Furt nevím, proč je mám psát. Myšlenky a názory jsem schopná si udělat sama v hlavě a nepotřebuju je někam psát, stejně už si to v životě nepřečtu a píšu to jen proto, abych odškrtla „splněno“. Mám štěstí, že tenhle semestr můžu mít praxi z angličtiny na jazykovce, kde učím, takže mě čeká jen 30 hodin na základce s němčinou, což oproti šedesáti je docela pohoda. Takže jestli ještě někdy uslyším někoho z jednooboru, že třicet hodin je šílený a nemaj na nic čas, tak někoho asi praštím. Celkově nechápu, proč oboru učitelství na fildě stačí za celé dva roky nMgr studia čtyři náslechy a 10 hodin vlastní výuky a my se tu pereme s více jak 100 hodinama. Potlesk celé katedře pedagogiky, přesně tohle je důvod, proč všechny známé posílám kamkoliv, jen ne k nám na pajdák.
334	80	německý jazyk	5	1	1	2	1	1	2	1	….další týdny, další praxe. Upřímně doufám, že stále platí z minulýho semestru, že tě mám psát upřímně, jak mě to napadá. Jestli ne, tak pardon za můj minulý deník a moje vyjadřování, ale je to jediný místo, kde se můžu svobodně vyjádřit. Po únavných a nekonečných hodinách náslechů jsem konečně strávila čas produktivně….hodinu jsem trávila laminováním a tříděním testů. Je to smutný, ale přišlo mi to z celých praxí to nejlepší, naučila jsem se totiž pracovat s laminačkou – hurá! No ale zpátky do reality, přišly první hodiny mojí výuky. Jsem zvyklá stát před třídou a učit, ale ten pocit, když mi za zadkem stojí provázející učitel je opravdu nepříjemnej. Tak si říkám, co to má za smysl, když stejně musíme tu hodinu naplánovat podle toho, jak chtějí oni. K čemu mi je, že jsem před tím tu třídu jednou viděla a teď tam mám předvést nějaké umění. Ale budiž, prostě si to tam odtrpím a nazdar. Přijde mi vtipný, jak nám na hodinách didaktiky vtloukají všichni do hlavy slova „kreativita, aktivity“ a přitom provázející učitelé na nás koukají, zda jsme se nezbláznili, protože na takový věci není čas a ty děcka to ani neocení. Svatá pravda! Při první hodině němčiny v devítce jsem se rozhodla zkusit být kreativní a připravit jim aktivitu, která by je mohla bavit. Asi měsíc probírali téma móda a frázi „Wie findest du…“, tak jsem si řekla, že co by je tak mohlo bavit? Facebook messenger, chat! Já hloupá jsem strávila skoro 2 hodiny svého života přípravou aktivity, hledáním programu na falešnou konverzaci, aby tam nakonec seděli a čuměli na mě jak na blbku, která je něčím takovým obtěžuje. Úkoly na konverzaci ignorovali téměř hned, a když už, tak česky jedině. Frázi „Wie findest du“ asi viděli poprvé v životě a jejich vrcholem umění bylo říct „Er habe“. Tak jsem to vzdala, otevřela pracovní sešit a jela cvičení z pracáku. Další věc, co mě překvapila, bylo, jak rychle jsem z německých instrukcí přešla do češtiny. Nerozuměli pomalu ani číslu stránky v učebnici, tak jsem sklouzla do češtiny. Je to špatně, já vím, ale jsou v devítce, většina z nich němčinu v životě už vidět nechce, tak se tam nebudu stresovat. Občas jim německy něco řeknu, když mají zrovna dobrý „nastavení“ a trochu vnímají, ale jinak čeština u nich jedině. Po hodině mi učitelka sice řekla, že nápad a aktivita super, ale na základkách s takovejhlema děckama to nikdy nebude fungovat. Možná na gymplu, nebo s třídou, kterou budu učit déle a budu vědět, jak a jestli vůbec pracují. Ona sama říká, že jim tam nic navíc nenosí, neocení to. Co z toho pro mě vyplynulo? Že se na nějakou kreativitu a aktivity v týhle třídě můžu z vysoka vykašlat. Na další hodinu jsem jela prostě cvičení z učebnice a pracáku. Nic navíc jsem jim k tomu nevymyslela a fungovalo to mnohem líp. Kreativita nulová, domácí příprava nulová. Je to pedagogicky dobře? Ne. Štve mě to nějak? Ne. Asi nejsem nejpříkladnější budoucí pedagog, ale je mi to šumák. Praxi si nějak odbudu a až budu učit, tak si tam udělám svoje pravidla pro práci. Věřím, že pokud člověk dostane svou třídu a může si je vycvičit od začátku, tak to cenu má, ale u takovýhle bandy, kterou nezajímá nic, je to akorát ztráta mýho volnýho času. Minulý semestr jsem učila němčinu v šestý třídě a to bylo fajn. Děcka byla aktivní, hry a aktivity je taky bavily, dokonce i sedmou třídu to ještě celkem bavilo. Tam to mělo cenu. Pak jsem ovšem přišla do osmičky a devítky a scénář podobnej jako tady v devítce. Bohužel.
335	81	občanská výchova a výchova ke zdraví	4	-1	-1	-1	-1	-1	-1	-1	Pro splnění své souvislé praxe jsem si opět vybrala Základní školu Laštůvkova, která sídlí v Brně Bystrc. Nejsem si zcela jistá, jestli jsem tam byla na sto procent předtím spokojená, ale na jisté věci jsem si zvykla a znala jsem již některé učitelky. Na této škole učím hodiny občanské výchovy a ruského jazyka. Jak jsem již dříve poznala, na hodinách občanské výchovy je volnost. Žáci nemají žádné učebnice, sešity, pouze složky, o kterých se mluví, ale viděla jsem je pouze jednou. Do těchto složek by se žáci měli ukládat zápisy z hodin, pokud mají na co psát, mnozí nemají ani papír na zápis. Většina tříd pro mě nebyla nových. Žáky jsem znala z minulého roku a oni znali mě. Velmi mě potěšilo, že někteří byli velmi rádi, že jsem se vrátila a opět budu vést hodiny občanské výchovy. Hned jsem se cítila lépe. Dokonce jsem si ještě pamatovala jména některých žáků, což překvapilo mě i žáky samotné. Chápu, že hodiny občanské výchovy bere většina žáků jako hodiny oddechu, já takový pocit úplně nemám. Před každou hodinou strávím několik minut až hodin přípravou. Žáci mají mnoho dotazů k tématu i mimo, a tak musím být připravena. Zároveň chci také hodinu něčím oživit, a tak chystám hry, video nebo něco zajímavého. Pouhý výklad a zápis asi nikdo z žáků neocení. Hned z první hodiny jsem byla zklamaná, myslím, že jsem byla dobře připravena, žáci však využili toho, že není hodina s paní učitelkou jako obvykle a byli velmi upovídaní. Většinu času jsem strávila tím, že jsem někoho napomínala nebo upozorňovala. Po první hodině jsem rozhodně neměla dobrý pocit, i když jsem si říkala, že z mé strany snad k žádné velké chybě nedošlo, ale kdo ví. Po prvním týdnu mi hlavou vrtala myšlenka, co se stalo, že každoročně třídou, kde se mi pracuje nejhůře jsou osmáci. V osmé třídě nastává pravděpodobně nějaký zlom ve jejich vývoji, a tak jsem ráda, když žáci osmé třídy udrží pozornost deset minut a alespoň polovina pochopí, co od nich požaduji. Zároveň si myslím, že po jistých zkušenostech už ani já nečekám, že všichni studenti budou pracovat a dávat pozor. Jde velmi dobře vidět, kdo co dělá a nedělá, ale někdy spíše dělám, že nevidím já a jejich nekázeň přehlížím. Snad bude spolupráce s žáky časem lepší a lepší. Pro mě bude další týden výzva!
336	81	občanská výchova a výchova ke zdraví	5	-1	-1	-1	-1	-1	-1	-1	Celé praxe zatím probíhají v klidu. Jediné, co mi dělá problém je udržet klid ve třídě. Často se diskuze přemění na nekontrolovatelný řev, kdy jeden mluví přes druhého nebo žáci zcela odbočili od tématu, ale mám pocit, že delším působením na škole se to zlepšuje. Před hodinou vždy s provázející učitelkou proberu můj plán výuky, co budu učit, a tak jsem mnohem jistější. Ve výuce mám volnost, což velmi oceňuji. Zároveň mě učitelka ještě před hodinou upozornila i na žáky, které vyruší a je nutné je pohlídat, aby nepovažovali hodinu za přestávku. Asi jsem se nebála tolik učit, jako nekázně ve třídě. Hodinu jsem začala a žáci byli možná překvapeni, že hodina dnes bude probíhat opět se mnou. Velmi mě potěšilo, že ve třídě nebyl nesnesitelný hluk a na mé upozornění se ve většině případů ztišili. Co mě ale překvapilo, ale na druhou stranu jsem s tím trochu počítala, bylo to, že žáci si měli přinést svou domácí přípravu, na které byla stavěna celá vyučovací hodina. Šestý smysl mi však napovídal, že musím počítat se situací, kdy polovina žáků domácí přípravu nepřinese, a tak je nutný náhradní program. Pravda byla taková, že domácí přípravu donesla sotva čtvrtina žáků, a tak jsem musela aplikovat svůj náhradní program. Pouze dva žáci vystoupili před třídou a představili práci, kterou doma dělali. Při jejich výstupu jsem několikrát musela napomenou chlapce, který neměl do hodiny žádnou přípravu, a ještě nesmyslně vyrušoval. Naštěstí po mém napomenutí už byl klid. Výstup dvou žáků rychle uplynul a bez dlouhého váhání jsem musela pokračovat v hodině s náhradním programem. Zpočátku jsem byla z této situace lehce nervozní, ale po chvíli jsem se už cítila opět dobře a žáci věděli, že náhradní program je kvůli jejich nepřipravenosti, a tak nemají ani právo na nějaké námitky. Hlavou se mi ale honilo, zdali mám jejich nepřipravenost nějak trestat? Nyní jsem žáky nijak netrestala, ale řekla jsem, že příště už budou mít přípravu všichni, co když ale ne? V tomto případě nevidím jiné řešení než dát pětky. Pětka samozřejmě nic nevyřeší, ale alespoň žáci budou poučeni. Výhledově nás čekají zajímavá témata, a tak doufám, že i žáci budou z probírané látky více nadšeni a aktivně se zapojí do výuky. Velmi se mě líbí, že většina učitelů mě ve škole již poznává, a tak i komunikace s nimi je pro mě velmi přínosná, když mi poradí nebo na něco upozorní. Také pan zástupce ředitele se zmínil, že by rád přišel na nějakou z mých hodin občanské výchovy. Pana zástupce je sympatický, ovšem myslím, že jeho přítomnost pro mě bude spíš stresující.
337	82	fyzika, chemie a technická výchova	1	1	1	1	1	1	1	1	Co očekávám od nadcházející praxe? A jaký byl první dojem… Byla jsem se domluvit s provázejícími učitelkami, obě dvě, na fyzice i na výchově, na mě byly moc milé a vstřícné. Vešla jsem do školy, obrovské těžké dveře, zamčený hlavní vchod, který neumožní cizím návštěvníkům vejít, aniž by o nich věděli na vrátnici, nebo v kanceláři školy. Pryč jsou časy, kdy škola byla místo veřejně přístupné, ochrana dětí a prostředí, ve kterém jsou vzdělávány, je již dávno přirozenou součástí. Stará budova, chodba jako kdekoliv jinde, nic na první pohled nenasvědčuje inovacím a progresivnímu přístupu. Dokud se nepobavím s paní fyzikářkou, nevím, co mám čekat. Paní učitelka mě hned v úvodu potěší, prý se nedrží učebnice, raději ukazuje pokusy, obzvláště v devítkách, kde děcka už zájem o informace ztrácejí definitivně. Ode mě očekává také takový přístup, říká, že není problém zapnout si projektor na hodiny a udělat členitou hodinu, aktivity vítá, stejně tak mi nabízí realizaci vlastních nápadů z pohybové výuky, která mě zajímá a ráda bych se jí věnovala v diplomce. Skvělý! To už se začínám vážně těšit. Plnit praxi 1 spolu s praxí 3 prý nebude problém. Druhá vyučující na výchovu ke zdraví je neaprobovaná paní učitelka, jaký div – s tímto zaměřením to je klasika. Vystupuje moc mile a vstřícně, opět nabízí projektor v hodinách, a hlavně se domlouváme na tematických celcích, se kterými si udělám kolečko napříč třídami. Každá změna pro žáky prý dobrá, souhlasím. Odcházím domluvená, spokojená a celkem natěšená… Co bych si ráda z těchto letošních praxí odnesla je hlavně zvládnutí příprav. Vím, že s těmi jsem na štíru. Minulý semestr jsem dělala na jednu vyučovací hodinu přípravu i 3 hodiny doma, což je šílený, protože obvykle jsem se připravovala na dvě vyučovací hodiny. ?! Kam bych tohle měla časově nacpat, nevím. Takže na sobě musím zapracovat, zdá se, že budu mít dost volnou ruku, můžu se vyřádit, můžu experimentovat a aktivizovat, obě dvě vyučující jsou pro, třídy jsou prý snad vybaveny, tak uvidíme… Do fyziky bych si taky ráda potrénovala didaktiku pokusů, aby nebyly pořád jenom demonstrativní, aby děcka bádaly, aby se zajímaly, nebo aspoň trénovaly zručnost. Uvidíme, všechno je přede mnou. A i když vím, že se z toho ten měsíc v kuse budu chtít zastřelit, hlavně kvůli časové náročnosti při kloubení s prací, tak se nějak zvrhle těším. Je to výzva.
338	82	fyzika, chemie a technická výchova	2	1	1	1	1	1	1	1	Začínám plnit praxi jedna spolu s praxí tři, to znamená, že mě čeká hodně výuky a podle všeho i hodně vlastní přípravy a nápadů. Vím to, počítám s tím, takže jsem si záměrně nechala čas pro praxi na celý měsíc. Ale stejně je to náročné. Dneska budu psát hlavně o fyzice, kterou mám ráda, ale která je obtížnější pro zaujmutí pozornosti žáků. Šesťáci jsou jako zvířátka. Opravdu velice těžko se jim cokoliv předává, první náslechy jsem měla v jiné třídě, a tak mě teď hození do vody opravdu probudilo. Naplánovaná hodina se plní těžko. Jsou neukáznění, moje nápady s promítnutím krátkého videa, nebo zapojení třídy do diskuze se zdají marné. Když jsem třeba dnes chtěla probrat objem, dostala jsem prima nápad na aktivitu. Na úvod si měli vyzkoušet takovou snadnou pohybovku, teda v mých představách se to zdálo jako prima nápad. Zvednout je ze židle, dostat je do prostoru a učit se zážitkem. Pro celou aktivitu jsem měla vyhrazeno asi 5 minut, ale ukázalo se, že ani po deseti minutách si většina třídy nedokázala osvojit pokyny. Vůbec nerespektovali pravidla a když jsem žákům dala za úkol seskupit se do co nejmenšího chumlu, spousta z nich si z toho udělalo volnou zábavu. Po minutce práce se žáky, co se začaly shromažďovat u tabule jsem zjistila, že tři výtečníci si vlezli pod katedru a někteří dokonce do skříněk, aby se mi schovali. Nevím, nemám respekt, protože jsem praktikant? Nebo protože jsem mladá holka? Každopádně už vím, že takovou volnost jim bohužel dát nemohu. Snažím se dát jim prostor, ale zneužívají toho. Nejhorší na tom pro mě asi je, že nevím, jak na ně. Nechci je motivovat k práci špatnými známkami, navíc zatím si ani nepřipadám k tomu kompetentní. Ale známky je asi stejně nezajímají, někteří si o špatnou známku, nebo poznámku od učitele dokonce řeknou, když se zeptám, co by je přimělo k práci. Paní učitelka mi dává hodně volnosti, často se mnou do hodin ani nechodí, ptá se, jestli mi to nevadí.. Nevadí mi to, myslím, že bych měla být schopna uřídit si hodinu sama, ale není to snadné. S deváťáky je to lepší, jsou klidnější. Ale pravda je, že když jde se mnou do hodiny, nebo když si rozdělíme úkoly během vyučování a každá například vedeme menší skupinu při laboratorních pracích, je to pro mě větší jistota. Nejsem ještě hotový učitel, vím to, a přitom jako bych se snažila být. Ještě mě čeká dost práce.
339	82	fyzika, chemie a technická výchova	3	1	1	1	1	1	1	1	Dnes jsem si ověřila, jak malinká někdy můžu být. I když si myslím, že jsem velká holka, někdy se cítím naprosto bezbranně. Třeba dnes, kdy jsem měla celkem snadný úkol zadaný od paní učitelky provázející, přijít na obě hodiny s deváťáky a vždy celou hodinu provádět měření v sériovém zapojení odporů. Přišla jsem si dříve, abych si vyzkoušela, jak přístroje fungují, měla jsem slíbeno, že problém nebude, fungují prý všechny. Moje provázející paní učitelka jela na školení a celé to tedy bylo na mně, docela jsem se těšila, že to nebude za mě obtížné na přípravu, ale přitom si žáci opravdu něco osvojí. Když jsem tak stála v učebně s kabely a multimetry a už přes 20 min jsem nedokázala dojít k požadovaným výsledkům, začala mě jímat panika. Co když to teď prostě žádná skupina nenaměří? Co mám dělat, aby přístroje fungovaly, kde se berou tak veliké odchylky a jak naměřit požadované, abychom nevyzkratovali všechny jističe. Jednoduše mě zachvátila panika. Neměla jsem to připravené a za dalších 20 minut měla začít hodina. Uvědomila jsem si, jak moc dané téma neovládám, když nemůžu přijít na nějaký základní problém při měření. Čím zabavím třídu? Co budeme probírat, když měli slíbeno měření?... Na dozor do třídy mi měla přijít paní učitelka fyziky z jiné třídy, před hodinou jsem s ní tedy v rychlosti chtěla vyřešit, co mi stále nefunguje, ale ona mě odbyla slovy, že musí jít na dozor a že k tomu stejně nic víc neví. Byla jsem v šoku a naprosto ve stresu. Jasně, že hodina nakonec proběhla, neobešla se ale bez pár zádrhelů a spousta žáků si neodnášelo nic než zmatek v hlavě. S pár bystřejšími jsme došli k výsledkům, ale celkově měla hodina spíše neúspěch. Lepší to bylo v následující hodině s druhou třídou deváťáků, kdy už jsem věděla, co fungovat nebude a co rovnou vynechat. Každopádně jsem si odnesla cennou lekci, mít alternativy. Obzvlášť, když spoléhám na techniku, nebo slovo kohokoliv dalšího „všechno funguje“. Vím, že příště si měření vyzkouším den dopředu, nikoliv hodinu. A budu mít záložní plán, kdyby se měření nedařilo velké části žáků. Ufff.. tomu říkám škola života. Aby toho nebylo málo, otřáslo mnou ještě soukromé sdělení paní učitelky, která dohlížela na hodinu. V celku mě pochválila, že jsem to docela zvládla, na to, kolik toho nefungovalo. Ale pak mi sdělila osobní tip: „nikdy se žákům neomlouvejte, oni to nevezmou a jenom se tím shodíte“. Z toho jsem odcházela rozčarována víc než z celé špatně zvládnuté přípravy. Tak takhle za mě ne. Když udělám chybu, přiznám ji. Mohla jsem si přístroje nazkoušet dříve, mít záložní plán, nebo udělat méně skupin podle počtu fungujících součástek. Neudělala jsem to, viděla jsem výsledek a na konci jsem žákům řekla něco ve stylu: „Omlouvám se za dnešní nevydařené měření, měla jsem se lépe připravit s ohledem na vybavení. Do příště zjistím chyby a můžeme si ukázat alespoň demonstračně, jak to mělo vypadat.“ Třída to podle mě vzala, už byli unaveni a znudění, ale rozhodně jsem si nepřipadala, že bych právě omluvou u nich ztrácela. Opravdu starší pedagogové nepřiznají vlastní chybu? Je to snad slabost projevit před třídou plnou dospívajících jedinců lidskou omylnost, a hlavně se k ní přihlásit, zachovat se jako člověk a pokorně dát najevo vědomou omluvu? Nemyslím si. A možná se mi to v budoucí praxi ještě vrátí. Už se na to upřímně těším.
340	83	speciální pedagogika	1	2	1	2	2	2	1	2	V rámci mé praxe jsem se setkala pro mě s velmi příjmnou situací. Byla jsem na náslechu v šesté třídě. Paní učitelka vešla do třídy a děti hned věděly, co se bude dít. Aniž by paní učitelka musela něco říct se sešli v kruhu před tabulí, aby si mohli sdělit důležité informace a dozvěděli se, co se bude následující hodinu dít. Nejprve měly děti možnost podělit se o nějaký zážitek nebo situaci, která se jim v poslední době stala nebo co je momentálně tíží. Bylo vidět, že děti se nebojí říct svůj názor a cítí se v prostředí bezpečně. Poté, co dostaly děti prostor vyjadřit se, si vzala slovo opět paní učitelka a sdělila dětem, co se bude dít a na co se mají připravit. Následovaly prezentace žáčků, které trvaly téměř do konce hodiny. Je důležité zmínit, že na začátku roku paní učitelka přinesla papír, kde byla vypsaná témata, která budou první pololetí probírat. Každý žák si vybral jedno téma a to měl za úkol si připravit a zpracovat na určité datum. Každou hodinu pak dva žáci dostali prostor předvést, co si připravili. V podstatě si na část hodiny (cca 15 minut) zahráli na učitele a místo paní učitelky učili ostatní spolužáky danou látku. Jednu takovou hodinu jsem měla možnost vidět a můžu říct, že jsem byla nadšená. Bylo vidět, že si s tím dali doopravdy hodně práce a nevykašlali se na to. Zároveň jim paní učitelka vytvořila bezpečné prostředí, kde nikdo nikoho nezesměšňoval ani nevyrušoval. Byla vidět krásná spolupráce přednášejícího žáka a paní učitelky. Pokud se žák ztratil nebo si něčím nebyl jistý, paní učitelka mu byla nápomocna. V podstatě se jednalo o výuku v tandemu. Doopravdy se mi líbila práce a nadšení, které žáci předvedli. Během „prezentace“ tématu si děti většinou doplňovali pracovní listy, které jim jejich spolužák – „pan učitel“ připravil. Po odprezentování byl prostor na diskuzi a zkontrolování pracovního listu. Při pozorování této hodiny jsem měla možnost vidět, že tato hravá forma vyučování baví nejen „pana učitele“, ale i děti a paní učitelku. A to je podle mě nejlepší situace. Proto beru tuto zkušenost jako inspiraci a určitě tuto metodu zkusím využít, až já sama budu učit. Zároveň se mi líbil „komunitní kruh“, který žáci vytvořili na začátku hodiny. Bylo vidět, že paní učitelce záleží nejen na znalostech, ale také na sociální stránce celé třídy. A to si myslím, že je velmi důležité (možná i důležitější), než probírané učivo, protože bez sociálních vztahů se v životě neobejdou.
341	83	speciální pedagogika	2	2	1	2	2	2	1	2	Škola kterou jsem si vybrala na praxi je rozdělena na dvě části. Dvě třetiny školy tvoří třídy, kde probíhá klasická výuka. Na zbylé třetině školy probíhá vzdělávání žáků formou montessori výuky. Jak na prvním stupni, tak na druhém stupni. Jeden den paní asistentka z 1. M (montessori třídy prvního stupně) náhle onemocněla a mně byla přidělena její práce. Do třídy jsem šla v obavě, protože jsem vůbec nevěděla, co mě čeká. Přivítala mě velmi milá paní učitelka a k mému překvapení třída žáčků, která se skládala nejen ze žáků prvního ročníku, ale i z druhého a třetího ročníku. Což jsem později zjistila, že není v montessori třídách nic neobvyklého. Nejprve jsem byla k tomuto rozdělení skeptická. Hned další den jsem ale byla vyvedena z omylu. Vzhledem k tomu, že paní asistentka zůstala doma ještě další den, strávila sjem ve třídě i následující dopoledne a měla jsem možnost sledovat krásnou spolupráci napříč ročníky. Viděla jsem, jak starší spolužáci pomáhají mladším s pochopením zadání v pracovním sešitě. Mile mě také překvapilo, že žáci mají možnost se volně pohybovat během hodiny po třídě a ne jen sedět na místě a pracovat. Člověk by si řekl, že pokud děti dostanou takovou volnost, budou ji zneužívat a míst práce na svých úkolech si budou povídat s kamarády. Tak to ale nefungovalo. Děti jsou naučené, že mají pracovat na svých úkolech a nebylo téměř potřeba je napomínat nebo usměrňovat. Jako další pozitivum vnímám montessori pomůcky, ze kterých jsem byla naprosto unešená. Některou látku je složité jak vysvětlit, tak pro žáky pochopit. Tyto pomůcky mohou pomoci nejen při vysvětlování nové látky, ale také k procvičení jako samostatná práce pro žáka nebo pro skupinku žáků. Velká část je navíc sestavena tak, aby byla práce s nimi naprosto intuitivní a bylo tedy potřeba minimální nápomoci učitele při práci s danou pomůckou. Což mi přijde z pohledu učitele jako velmi praktické. Za tuto zkušenost jsem moc ráda. Tyto dva dny pro mne byly hodně inspirující a jsem přesvědčena, že se s montessori výukou brzy zase setkám, protože se mi líbí mnohem více než klasická výuka.
342	83	speciální pedagogika	3	2	1	2	2	2	1	2	Příprava na praxi pro mě byla zábavná a v podstatě nijak extra složitá. Teď jsem si ale vyzkoušela učit ne jen jednu hodinu v jednom dni, ale celých pět hodin a celý týden vkuse a zjistila jsem, jak je to najednou náročné. Nejen si nachystat přípravu na hodinu, ale zvládnout ten proces, kdy učitel musí učit několik hodin za sebou. Dělat manažera, který řídí relativně početnou skupinu žáků, musí je nějak usměrnit, zaujmout a zároveň pracovat na tom, aby si žáci z hodiny něco odnesli a byla pro ně přínosná. Netušila jsem, že pro mě v podstatě pár hodin učení bude tak vyčerpávajících a že budu každý den tak unavená. Teď už chápu, proč učitelé potřebují prázdiny, aby mohli zregenerovat své síly a být zase plnohodnotnými mentory, kteří své žáky provází při vzdělávání a poznávání. Praxe je sice fajn, člověk se může podívat, jak by mohl učit nebo čemu se naopak vyvarovat, s čím nesouhlasí. Ale ve vyučovacím procesu je realita dost odlišná od toho, co se učíme na fakultě. Na fakultě se sice naučíme nějakou teorii a probereme ideální situace, keré by mohly nastat, ale v realitě jsem zjistila, že mi je většina teorie k ničemu a že si člověk stejnak musí odučit určitou dobu, zjistit jak mu to vyhovuje a který druh učení je pro něj nejpříjemnější. Jsem za toto porovnání moc ráda, protože mi pomohlo si rozšířit obzory a vedlo k hlubšímu sebepoznání alespoň v oblasti učitelství.
346	84	zeměpis	4	1	2	1	1	2	3	1	Nastala změna. Po úvodní praxi v podzimním semestru a vybrané fakultní škole jsem se rozhodl vybrat tentokrát školu nefakultní a to přímo v okolí mého bydliště. Po vytvoření rozvrhu a zjištění, že mám celé pondělí volné (krom seminářů z této praxe) bylo potřeba toto prázdné okénko zaplnit. I když jsme měli mít na praxi vymezený celý čtvrtek (podotýkám, že na obou fakultách to bylo stejné, tzn. „čtvrtek budete mít volný na praxe“ , říkali), tak se nám v rozvrhu objevily předměty jak z fakulty sportovních studií, tak z fakulty pedagogické. Tento fakt mohl dosti narušit plány studentů, kteří již měli praxi domluvenou na onen „vyzdvihovaný“ čtvrtek. Naštěstí to nebyl můj případ a proto jsem mohl zůstat v klidu. Zavolal jsem tedy svému známému, který učí na ZŠ ve Sloupnici („skoro“ - sousední vesnice vedle místa mého bydliště), zda by u nich bylo možné vykonat zeměpisnou praxi. Souhlasil a po promluvě s ředitelem byla praxe domluvena. Dne 25. února jsem se dostavil do Sloupnice představit se ředitelství školy a zároveň se s učitelem Jirkou domluvit na podrobnostech ohledně vykonávání praxe. V pondělí dopoledne učí 3 hodiny zeměpisu, což je pro mě naprosto vyhovující. Stihnu se pak tedy dostavit i na odpolední seminář v Brně. S Jirkou jsme se dohodli, že se tedy vždy po domluvě dostavím na hodiny v pondělí (6., 7. a 8. ročník) a pokud to budu stíhat, tak i výjimečně na 9. ročník v pátek. Týden po mé první návštěvě školy se Jirka nacházel na lyžařském výcviku (má aprobaci TV + ZE) a proto má praxe (první hospitace) měla začít až o týden později. Bohužel se zde ovšem objevila chyba v komunikaci, kdy jsem Jirkovi psal v neděli, ale on mně odepsal až v pondělí těsně před vyučováním, což jsem již bohužel nestíhal. Samotná praxe mi tedy začala až 18.3. třemi hodinami náslechů (právě na oněch ročnících zmíněných výše). První hodina byla s 8. ročníkem, kdy se probíraly státy střední Evropy. Frontální výuka s pomocí prezentace byla úspěšná. Žáci byli velice klidní (dokonce více, než by bylo zdrávo) a tak jsem se zeptal, zda je to normální. Odpovědí mi bylo, že jsou takhle klidní pořád, ale že je to na druhou stranu špatné s komunikací, co se týká zodpovězení otázek položených učitelem. Informace se z žáků musely až skoro „dolovat“. Následoval 6. ročník (Jirkova třída) a tam bylo vidět, že je to úplně obráceně, než u osmáků. S komunikací problém opravdu neměli. Výuka v této třídě probíhá formou školního projektu. V první části hodiny probíhá referát jednoho ze žáků na vybrané téma z přírodních podmínek Země (tématem dnešní hodiny byly pouště). Následuje doplnění učitele o nové či přesnější informace. Referát (barevná A4ka) se poté vlepí na papír (3 m x 2 m), na kterém bude nakreslena Země. Z jednotlivých barevných referátů bude poté poskládána legenda. V druhé části hodiny se právě pracovalo na vytváření mapy Země a studenti, kteří měli referát na příští hodiny se na ně připravovali. Poslední přišel na řadu 7. ročník, které byl nejhlučnější. Nejprve se psalo krátké opakování, po kterém následovalo slíbené video o Kamčatce (žáci začali probírat Asii, takže předpokládám, že předtím měli Severní Ameriku). Už během videa se někteří z žáků bavili, ale většina z nich sledovala krátké video. Následovala klasická výuka – výklad Jirky s pomocí mapy pověšené na tabuli a atlasů v lavicích. Klobouk dolů před Jirkou, protože je očividně klidnější povahy než já. Já bych na jeho místě už… mírně řečeno… reagoval. Sice některým žákům řekl, aby se uklidnili, což malá většina z nich udělala, ale ostatní se bavili (i když potichu) dál. Jeden žák dokonce 2x udeřil prázdnou pet lahví spolužačku do hlavy (vždy, když se Jirka otočil k tabuli) a tak jsem při druhé ráně vstal, došel k žákovi, sebral mu pet lahev a pohrozil mu, že pokud udělá ještě něco takového, tak si půjde sednout do přední lavice (tato učebna měla zrovna jednu lavici úplně vpředu vedle tabule a pravděpodobně sloužila jako „oslovská“ lavice). Žák už do konce hodiny nepípnul. A co bylo pro mě ještě překvapující byl fakt, že zbytek třídy do konce hodiny už ani nepípl. Zatím nedokážu říci, jestli to bylo zapříčiněno mojí první návštěvou této třídy, nebo zda těmto žákům stačí říct jednou, ale razantně, aby svá ústa měla zavřená. Uvidíme časem… Každopádně pro mě byly opět další zajímavé zkušenosti. S Jirkou se ještě budu domlouvat, zda půjdu na hospitaci k 9. ročníku a poté už bych se měl soustředit na samostatné učení a další úkoly, které mi budou zadány.
347	84	zeměpis	5	1	2	1	1	2	3	1	Od posledního semináře k praxi se toho moc nestalo. Učil jsem jen jednu hodinu (jelikož jsem se týden po prvním semináři nenacházel doma) a to 8. ročník – střední Evropu a u dalších dvou hodin jsem dělal dozor na přednášce o šikaně pro 6. ročník. Na ZŠ ve Sloupnici začíná první hodina již v 7:30 a proto mi bylo sděleno, že na zeměpisu v 8. ročníku nemám očekávat moc velkou aktivitu žáků, co se zapojení do hodiny týká, protože mi Jirka řekl, že je na ně brzo, a navíc je tato třída celkem tichá, jak už bylo zmíněno v minulém deníku. Do hodiny jsem šel tedy s tím, že uvidím, co bude v mých silách a zkusím žáky zapojit alespoň diskuzí. Hodina probíhala následovně – první část tvořilo krátké opakování (test na 4 otázky) z minulé hodiny, následně rozdání testíků psaných minulou hodinu. V další části jsme začali probírat Maďarsko. V této části hodiny jsem se žáky nevyburcoval k žádné aktivitě. Snažil jsme se tedy, aby aspoň pracovali s atlasem a občas mi někdo řekl nějakou informaci, na kterou jsem se ptal a která se dala vyčíst právě z atlasu. Následovalo Slovensko (opět frontální výuka ovšem se zapojováním žáků do hodiny = dotazování se na cokoli, co je napadne o daném státě, aniž by se to muselo týkat zeměpisu -> když jsem zmínil, že to třeba mohou být i jména youtuberů, nebo cokoli spojeného s internetem či médii, tak všichni žáci zbystřili), kde aktivita žáků byla o něco lepší. Bylo vidět, že když spojím výuku s věcmi, které žáky zajímají, ihned získám jejich pozornost. Proto jsem se zbytek hodiny o Slovensku snažil pojat zábavnou či zajímavější formou. Většina věcí, na které žáci reagovali pozitivně byla spojená s turistikou a rekreací – hory -> lyžařská střediska; plesa (letní turistika a rekreace); a dále věci, které by mohly být žákům nějak užitečné do života. Hodina dostala najednou úplně jiný náboj. Nakonec jsme se dostali i k památkám a žákům jsem odvyprávěl příběh o čachtické paní, která žila na stejnojmenném hradě – Čachtice, čímž jsme hodinu zakončili. Žáci vypadali potěšeně, a i já měl z hodiny dobrý pocit. Neříkám, že hodina bylo výborná, ale kdyby byla většina z nich stejná, tak bych se nezlobil. Dozor u 6. ročníku byl zajímavý, i když jsem vlastně nic nedělal. Na školu zavítal odborník na šikanu (aprobovaný učitel tělesný výchovy, dějepisu a občanské výchovy) a bylo vidět, že to s dětmi opravdu umí. Dvouhodinovou přednášku bych spíše popsal jako řízenou diskuzi, kdy se děti zapojovaly opravdu hodně. Bylo vidět, že je dané téma zajímá, měly k němu zajímavé připomínky, ale i dotazy. Závěrem bych tedy řekl, že nejdůležitější je děti zaujmout informacemi, které je baví a nebo těmi, které jim připadají zajímavé, protože pak může hodina opravdu skvěle!
348	85	občanská výchova a výchova ke zdraví	1	1	2	2	2	2	1	1	První den, který jsem ve škole zažil, mě velmi překvapil. Provázející paní učitelku jsem neznal a překvapilo mě její příjemné vystupování, jak ke mně, tak k dětem, které učila. Nejprve mě paní učitelka seznámila s tématem hodiny, kterou bude učit. Poté jsme spolu šli do třídy, kde mě třídě představila jako pana učitele z MU, zároveň řekla, že si nejprve něco poznamenám a poté budu učit. Chováním třídy jsem byl nadšený, děti se vůbec nebavily, šlo vidět, že minimálně v této třídě se dbá na dobré chování. Jediné, co mě trochu zarazilo bylo, že se třída bála komunikovat, ačkoliv se to po dětech vyžadovalo a tak se cílem mé praxe stalo naučit třídu komunikovat.
349	85	občanská výchova a výchova ke zdraví	2	1	2	2	2	2	1	1	Další den, který jsem učil ve škole, proběhl výborně. Hodina byla zaměřena na charakter, vůli a schopnosti. Z náslechů jsem si dal za cíl rozmluvit třídu, ve které jsem zrovna učil. Šlo vidět, že děti nebyl zvyklé mluvit, naštěstí se po chvilce, ve které jsem je přesvědčil, že je nebudu známkovat a mohou mi věřit, rozmluvili. Hodina byla velice příjemná a bez komplikací, odcházel jsem s velice dobrým pocitem. Po hodině mi dala i paní učitelka zpětnou vazbu a pochválila mě za předvedený výkon, vytkla mi, že jsme se do diskuze zabrali tak, že jsme neudělali zápis, na konci jsme se zasmáli tomu, že jsem měl strach, že mi nevyjde čas a nakonec zvonilo a měl jsem ještě spoustu, co říct.
350	85	občanská výchova a výchova ke zdraví	3	1	2	2	2	2	1	1	Po dobu trvání praxe jsem měl velice dobré zážitky jak s dětmi, tak s paní učitelkou a tak mohu psát pouze samá pozitiva. Co mi utkvělo v paměti, byla komunikace asistentky a provázející paní učitelky ohledně žáka s ADHD, bylo super vidět, že spolu vycházejí. Na žákovi, šlo vidět, že je mírně vyčleněný z kolektivu. Měl pouze jednoho kamaráda, s kterým seděl. Z počátku jsem měl strach, že se může něco stát, když budu učit, protože jsem slyšel, že žák někdy dostává záchvaty vzteku, nicméně po celou dosavadní dobu praxe se nic takové naštěstí nestalo. Jsem rád, že jsem v hodinách neřešil žádný závažný problém. Během hodiny se mi podařilo děti rozmluvit, možná to bylo tím, že jsem měl hodinu zábavně připravenou, ale také tím, že mám menší věkový rozestup od dětí, které jsem učil.
351	85	občanská výchova a výchova ke zdraví	4	1	2	2	2	2	1	1	V hodině probíhalo vše standardně. Učím 6. A, ve které jsou vcelku vychované děti. V občanské výchově jsou zvyklé komunikovat a bavit se tím. Hodina byla zaměřena na téma obec a tak jsem žákům dal pracovní listy, ve kterých byly brněnské pověsti (o zvonění na Petrově, o křivé fiále, o neslušném mužíčkovi atd.), děti si měly ve skupinkách o pověsti přečíst a v krátkosti ji svými slovy měly převyprávět celé třídě. Malinký problém nastal, protože jedna holčička nechtěla mluvit před třídou, naštěstí mě na to upozornil provázející učitel a tak jsem žačce řekl, ať si jde se skupinkou aspoň stoupnout před tabuli. Byl jsem rád, že žáky aktivita zaujala a bavili se v nudném školním dni.
352	85	občanská výchova a výchova ke zdraví	5	1	2	2	2	2	1	1	Další hodinu jsem učil v 7. A, téma hodiny byly masmédia. Děti téma moc bavilo, probírali jsme reklamy na facebooku, které se objevují podle stránek, které si prohlížíme. Ukazoval jsem jim, jak mohou vypadat klamné informace a když se k nějaké informaci dostaneme, měli bychom si ji ověřit z více zdrojů. Jako zajímavost jsem vypíchnul tzv. Český sen, kdy dva studenti nalákali tisíce lidí k obchodnímu domu, který neexistoval. Opět jsem rád, že aktivita žáky bavila a že se aktivně zapojovali, i když jsem se zrovna neptal.
357	86	občanská výchova a výchova ke zdraví	5	1	1	1	1	-1	2	1	Po již několika odučených hodinách jsem dostal od paní učitelky za úkol připravit test z probraného učiva. Sestavil jsem jej jednoduchý, protože vím, že úroveň znalostí žáků není vysoká. Říkal jsem si, že by to měli hravě zvládnout, ale zmýlil jsem se. Myslím, že učivo jsem se žáky dostatečně probral, avšak důvodem špatného zvládnutí testu byla i častá vysoká absence žáků v hodinách. Test jsem následně také sám opravil. Nechtěl jsem dávat žákům špatné známky a tak jsem dal mírné hodnocení. Jsem přesvědčen, že je to může alespoň částečně motivovat a potěšit. Vzhledem k jejich zájmu o učivu jsem rád, že se alespoň trochu snaží v hodinách spolupracovat a nechci být za někoho, kdo jim to skrze známky znechutí a demotivuje je. Na další hodině jsme si test prošli a určili si správné odpovědi. Ač to zabere pár minut času, jsem přesvědčen, že je dobré dát žákům zpětnou vazbu a říct, kde udělali chybu. Jeden ze žáků mi na hodině odpověděl „hovno“. Vzhledem ke své nezkušenosti nevím, jak mám na podobné výjevy reagovat. Zeptal jsem se tedy, co říkal, ať to zopakuje a podíval se mu do očí. Neodvážil se to říct znovu nahlas. Situace byla asi vyřešena dobře, i když kdybych na škole působil jako učitel a opakovalo by se to, volil bych jiné řešení. Pokud by mi to však zopakoval znovu do očí, vůbec bych v tu chvíli nevěděl, jak mám reagovat. Stále mám problémy s vyjadřováním, občas mi vypadne nějaké slovíčko. Oproti prvním hodinám však vidím pokrok a již se cítím jistější. Na konci hodiny dávám různá praktická cvičení/hry na procvičení a zopakování učiva. Říkám si, jestli dělám někde chybu, že většina žáků moc netuší. Nemyslím, že dělám něco špatně, pouze některé žáky učivo nezajímá a už jsou poslední hodiny unavení, proto mě ani nenapadá, jak vést hodiny jinak. Možná by pomohla interaktivní tabule, ta však ve třídě není k dispozici. Dnes jsem si hodinu dobře nachystal, myslel jsem si, že něco ani nestihneme. Vyšlo mi to naštěstí tak akorát. S odhadováním času mám velký problém, musím na tom do budoucna zapracovat. Daří se mi zapojovat žáky do diskuse. Když někdo nedává pozor, snažím se ho vyvolat a přimět alespoň chvíli pracovat. Většinou neví a odpoví za něho někdo jiný. Bohužel potom zase nedává pozor. Přemýšlím, zdali je to možné nějakým způsobem zlepšit. Možná ho příště zkusím přesadit blíž ke mně.
358	87	geografie	1	1	2	3	2	2	3	2	První hodiny jsem strávil s 6. třídou. Žáci jsou v šesté třídě ještě hodní, dávají pozor, nevyrušují a případná nekázeň se dá z pohledu učitele lehce zarazit. Jelikož jde o 6. třídu učitel ještě žáky nezná jmény a stále se po měsíci ve škole ještě poznávají. Přesto učitel má autoritu a vztah celkem dobře funguje. Učitel mi říkal, že je to také polohou školy. Jedná se o školu v blízkosti bohaté čtvrti a žáci jsou lépe vychováni, než kdyby to byla škola například v centru. Naopak postřehy provázejícího učitele jsou „něco za něco“ kdy rodiče si více dovolí na učitele a myslí si, že mohou učiteli svého dítěte říkat co má dělat a jak má učit. Nicméně žáci jsou převážně hodní a učí se zde dobře. V rámci planetární geografie žáci probírají planety Sluneční soustavy. Učitel žáky rozdělil do skupin po 4, kdy každá skupina dostala planetu Sluneční soustavy. Jednalo se o projektovou výuku, kdy žáci pracovali každý na svém a další hodinu byla prezentace výsledků. Cílem bylo prezentovat „svoji“ planetu, jako svůj domov, kde dotyční žijí. Spojit nudná fakta s příběhem. Př.: My jsme marťani z Marsu, kteří unesli vašeho krále. Pokud zodpovíte správně 3 otázky, vrátíme vám krále zpět. Otázky typu: Jakou barvu má planeta Mars? Jak daleko se nachází Mars od Země? Jak je planeta Mars velká? Atd. V tomto příběhu jsou zakomponovaná fakta, která se žáci dozví nějakou zábavnou formou. Zároveň to bylo poprvé, co si žáci zkoušeli vymýšlet podobný příběh a poprvé jej prezentovali před třídou. Bylo vidět, že někteří jsou dost nervózní, a často text pouze četli. Naopak si myslím, že podobná forma výuky by se hodila spíše do jiných předmětů, kdy geografie nemá za cíl rozvíjet kreativitu a slovní projev žáka, jak daná aktivita měla za cíl.. Dále si myslím, že když už daný projekt je zakomponován do výuky, mělo by tam být víc geografie. Zde většinou bylo jen pár vět o dané planetě a zbytek byl vymyšlený příběh žáků. V další hodině jsem již žáky učil osobně a probírali jsme kosmické družice a sondy. Dost jsem se tohoto tématu obával, jelikož sám o nich toho moc nevím. Přichystal jsem si prezentaci, která mi zabrala dost času. Místy byla hodina dosti neprovázaná, ale látku jsme probrali myslím adekvátně a všechny náležitosti snad hodina splňovala. Snažil jsem se žáky co nejvíce motivovat k aktivitě, i když jsem většinu času mluvil já. Zde se třída rozdělila na 2 části, tu kterou to absolutně nezajímá a dívají se z okna a část kterou to zajímá a doptávají se na věci, které jsem často nedokázal zodpovědět. I po hodině za mnou žáci přišli a ptali se na různé věci ohledně toho co jsem v hodině říkal. Krásně to bylo vidět v situaci kdy jsem pustil video, kde byly snímky z Hubbleova dalekohledu. Jedna část třídy koukala do zdi a část s otevřenou pusou sledovala pořízené záběry. Pro případ, že mi zbyde čas, jsem dal do prezentace další video pořízené z ISS. I tak mi nějaký čas zbyl a ten jsme využili k opakování probrané látky. Na to reagoval učitel tím, že si pro tyto případy vždy nachystá další látku, kterou by dělal příští hodinu. To jsem samozřejmě nestíhal, jelikož jsem byl v časovém presu. Nakonec hodina proběhla bez větších problému, i když do příště by bylo dobré vymyslet hodinu aby to zaujalo více/všechny žáky.
359	87	geografie	2	1	2	3	2	2	3	2	V rámci praxe jsem učil 8. třídu v rámci regionální geografie Evropu. Na začátku hodiny jsem zařadil aktivizační metodu kdy si žáci ve dvojicích a pomocí atlasu najdou odpověď na ozázku: Kde v Evropě by jste chtěli žít a proč? Zároveň jsem uvedl kritérium, aby se žáci zaměřili na přírodní podmínky, které budou nejvhodnější pro zemědělství. Pro ilustraci jsem na interaktivní tabuli dal 2 mapy, které zobrazovaly průměrný úhrn srážek a průměrnou roční teplotu. Žáci se ihned dali do práce. Některé žáky jsem musel hodně navádět, jelikož byli bezradní. Někteří však překvapili a šli hned správným směrem. Také jsem radil, aby zohlednili nadmořskou výšku. Po asi 5 minutách jsme společně prezentovali výsledky a hodnotili jejich vhodnost. Cílem bylo získat 3 pluska za nížinu, dostatek srážek a vysoké roční teploty. Naopak za vysokou nadmořskou výšku, nedostatek srážek a nízké teploty byly 3 minus. Nejlépe vycházela místa jako Pádská nížina, jih Francie, severovýchod Řecka. Díky této aktivitě jsem žáky namotivoval přemýšlet a dávali pozor po zbytek hodiny. V průběhu hodiny nebo na konci hodiny dává učitel žákům přepsat zápis z tabule, který průměrně zabere 10 minut. Ptal jsem se, jestli se to nedá řešit jinak, například vytisknout zápis žákům na papír, aby si ho dali do sešitu, jelikož mají 2 hodiny zeměpisu týdně a ze 45 minut zabere 10 minut zápis. Učitel mi říkal, že to zkoušel řešit, ale pro školu to je finanční zátěž, kdyby tisknul 20x A4 2x týdně, že to škola nebude platit. Takže musejí zápis dělat tímto způsobem. Dalším řešením by bylo, nechat výpisky na žácích, aby si zapisovali, co jim přijde důležité. To je však na žáky ve věku 10-14 let dosti obtížné.
360	87	geografie	3	1	2	3	2	2	3	2	Minulý týden jsem šel na náslech k paní učitelce. Učila 8. třídu a probírali Jižní Asii. Škola je poměrně zastaralá, co se týče vybavení a ve třídách chybí počítač s projektorem. Zde se projevila vybavenost škol na „vesnici“ v Blansku a vybavenost v Brně. Jelikož jsem ve výuce zvyklý, opírat se o prezentaci a pouštět názorná videa, vidina toho, že bych měl učit na takové škole, je pro mě dosti nepředstavitelná. To samé platí pro druhý obor Tělesnou výchovu, kdy na škole je pouze malá tělocvična. Během roku se chodí na venkovní hřiště, které je nové a dobře vybavené. Velkou část školního roku jsem však odkázán na tělocvičnu, kde se toho moc nedá udělat. Paní učitelka v hodině používala pouze atlas. Po vymezení Jižní Asie, se vrhla na jednotlivé státy. Za hodinu jsme stihli probrat část Indie. Přírodní podmínky, obyvatelstvo a zemědělství. Po většinu hodiny probíhal monolog ze strany učitelky, s občasnými otázkami, které donutily žáka, podívat se do atlasu. Pro mě nudný a nezajímavý způsob výuky. Pozitivní byl způsob zápisu žáků, kdy učitelka přednášela výklad a žáci si sami během hodiny zapisovali důležité věci. Vždy na důležitost informace upozornila. Po hodině jsme se o zápisu bavili. V 6. třídách ještě zápis diktuje, případně píše na tabuli. Od 7. třídy už zápis řeší tímto způsobem, což je podle mě dobré a ušetří se tím čas.
361	88	biologie	1	1	1	1	1	1	1	1	Když jsem se přibližně před dvěma týdny poprvé setkala s paní učitelkou výchovy ke zdraví, která má podobu praxe fungovat jako můj provázející učitel, byla jsem poměrně šokovaná jejím přístupem k předmětu. Poměrně často se k našemu rozhovoru vracím a přemýšlím o něm. V podstatě ihned po vzájemném představení mi řekla, že výchova ke zdraví je jako „houba proplouvající předměty“ a že je úplně zbytečná. Myslím, že jsem tehdy nechtěla vyvolat žádné nesympatie, případně rozpor, a proto jsem neodpověděla. Nyní si říkám, že něco jsem přeci jen říct mohla. Vzpomínky na rozhovor mě pronásledovaly celý zbytek dne. Cítila jsem se špatně. Vím, že s tímto předmětem se bude špatně hledat úvazek, a proto jsem začala studovat ještě druhý obor. Ale opravdu je výchova ke zdraví tak zbytečná? Já mám jasno, není. Dokonce naopak, přijde mi jako velmi důležitý předmět. Když si zpětně představím paní učitelku, měla poměrně nadváhu a při pohledu na svačinu z jídelny zvolala: „Zas je tam nějakej zelenej bordel“. Myslím, že to mluví samo za sebe. Hlavou mi běží, že i když ona sama zeleninu nemá ráda, neměla by takový názor předávat žákům. Samozřejmě nechápu, jak může výchovu ke zdraví vůbec učit. Popravdě co tak vím, tak ji ani moc neučí. Buď místo ní mají třídnické hodiny, nebo chodí na exkurze a výukové programy. Mě řekla, ať si to odučím v pondělí ráno, ať má pak klid na blokovou výuku. Trochu se mě to dotklo, přeci jen považuju seznámení žáků se zásadami zdravého životního stylu a prevence proti chorobám, nechtěnému těhotenství apod. za velmi důležité. Incident mě donutil zapřemýšlet, jaká učitelka chci být. Rozhodně chci dát přípravám co nejvíce. Učitele považuji za člověka, který zásadně ovlivňuje rozvoj osobnosti a postojů u svých žáků. Rozhovor mi připomněl mé váhání před nástupem na fakultu. Rozhodovala jsem se tehdy mezi přírodopisem a výchovou ke zdraví a přírodopisem a zeměpisem. Výchovu jsem nakonec upřednostnila právě kvůli aktuálnosti vyučovaných témat a kvůli tvárnosti předmětu. Učitelčin názor mě rozhodně v postojích nezměnil. Možná spíš naopak, utvrdil mě v tom, jak moc je nutné formovat dnešní počítačovou mládež. Když jsem se o tuto zkušenost podělila s kamarádem mimo obor, byl přístupem učitelky šokován přesto, že výchovu ke zdraví nepovažuje za stěžejní předmět. Kamarádky z fakulty byly vytočené, protože naopak, výchovu považují za předmět skoro nejdůležitější. Chápu, že učitelku učení předmětu asi nebaví, ale když už ho má učit, měla by to dělat pořádně. Aspoň teď vím, jaká být nechci. Nyní už se cítím lépe, díky druhému oboru nepochybuji o svém uplatnění a příště se pokusím předložit učitelce své argumenty. Tehdy jsem byla ráda, že po neúspěchu v přihlašování na fakultní školu jsem nějakou školu s VkZ vůbec našla, proto jsem asi nechtěla působit nevděčně. Příště jsem odhodlaná vybrat si školu, kde se výchova ke zdraví učí pořádně. Mezitím budu shánět zkušenosti od spolužaček a budu se věnovat samostudiu. Všechny čtyři hodiny, které mám na ZŠ odučit, si připravím svědomitě a pokusím se přitáhnout pozornost žáků k předmětu. Ráda bych se naším rozhovorem dále nezabývala, ale na druhou stranu si říkám, že podobné zkušenosti mě donutí přemýšlet a zlepšovat samu sebe.
362	88	biologie	2	1	1	1	1	1	1	1	Před několika dny jsem v rámci náslechů zavítala na hodinu angličtiny do šesté třídy a jen tak na ni nezapomenu. Na začátku praxe nám bylo doporučeno navštívit hodiny jiných vyučujících a já jsem tuto příležitost ihned uvítala. Když si ale na náslech vzpomenu, je mi ještě stále smutno. Stala se nepříjemná věc, která mnou velmi zahýbala. Celý den jsem se k incidentu vracela a ptala jsem se sama sebe, jak bych v dané situaci zareagovala. Ještě před začátkem hodiny jsem si všimla drobného, řekla bych až neduživého chlapce sedícího v první lavici. Okamžitě mi svými černými vlasy a drobnou, velice štíhlou postavou připomněl mého mladšího bratra. Úplně jsem ho viděla. Žáci měli tehdy za domácí úkol vytvořit jednoduchý projekt na A4 o své oblíbené zemi a v krátkých anglických větách jej představit. Z 11 žáků měli úkol pouze čtyři. To mě naprosto šokovalo i vzhledem k tomu, že mají ve třídě velký plakát a tam zaznamenány všechny domácí práce. Paní učitelka vypadala spíš rezignovaně a rozhodla se vyslechnout alespoň ty čtyři žáky. Angličtina zmíněného chlapce byla žalostná, nedokázal ani přečíst, co měl napsané na papíře. Z rozhovoru s paní učitelkou jsem usoudila, že úkol dělal na doučování. Vyučující ho posadila s tím, že mu nedá známku a do příště se to má naučit alespoň přečíst. S tím jsem naprosto souhlasila, ani já bych neměla to srdce dát mu pětku. Po chvíli se z první lavice ozval zoufalý pláč. Nejprve jsem nevěděla, co se děje, brzy mi to však došlo. Chlapcem smýkaly vzlyky, všude měl slzy. Bylo mi ho nesmírně líto, pravděpodobně proto, že mi připomínal blízkého člověka. Přemýšlela jsem, co bych pro něj mohla udělat, ale byla jsem pouze cizí člověk. Mrzelo ho, že nedostal známku. Dlouho se chlapce nedařilo utišit, až nakonec vyučující rozhodla, že dá každému dvě známky – za vytvoření a za přednes. Mohl tak dostat aspoň jednu jedničku. Poté se konečně uklidnil, ale mě v hlavě zněly otázky. Dlouze jsem pak nad situací přemýšlela. Bylo správné, že se učitelka až na základě pláče rozhodla dát chlapci dobrou známku? Nebylo to vůči ostatním nefér? Na tyto otázky se těžko odpovídá. Tehdy jsem si říkala, že není správné dávat dobré známky proto, že někdo brečí. Mě samotnou to vždy na základní škole štvalo. Z lidského pohledu naprosto chápu, že vyučující bylo chlapce líto a chtěla ho utišit. Viděla jsem nad ní, jak neví, co má dělat. Sama bych asi nevěděla, jak to řešit. Když nad tím teď přemýšlím, byla to složitá situace. Jedničku za vypracování si rozhodně zasloužil. Neměli by pak ale ti, co úkol neměli, dostat pětky? Chápu, že by to asi bylo moc drsné, ale zároveň by to bylo fér. Dala bych jim pětky já? Pravděpodobně ne. Zpětně s rozhodnutím vyučující souhlasím. A když jsem se o incidentu bavila s kamarádem, rovněž její rozhodnutí neodsoudil. Doufám, že se mi podaří nikoho ve škole nerozbrečet.
363	88	biologie	3	1	1	1	1	1	1	1	Na hodinu, kterou jsem učila před týdnem v jedné soukromé škole, se můžu objektivně podívat až s odstupem času. Jednalo se o poměrně nepříjemnou zkušenost, kterou však nyní hodnotím jako přínosnou. Hodně nad ní přemýšlím, vracím se k ní a konzultuji ji s lidmi z oboru. Zmíněná škola se dost liší od škol běžného vzdělávacího proudu. S paní učitelkou jsem si od začátku moc nesedla, zastáváme jiné hodnoty, názory a postoje k výuce i k žákům. Nyní už jsem se se zkušeností vyrovnala, ale po odučené hodině jsem měla sto chutí odejít z oboru. Vyučující mi neumožnila žádný náslech a ani mi neřekla, že výuka probíhá netradiční formou. To jsem zjistila až po náslechu u šesťáků. Nedokázala jsem ale určit o jakou alternativní metodu se jedná. Od začátku jsem měla pocit, že se mě učitelka chce co nejrychleji zbavit. Dokonce mi nabídla, že mi vše podepíše, i když praxi nesplním. To jsem však odmítla. Chtěla jsem získat nové zkušenosti. Se třídou jsem absolvovala dvě půldenní exkurze. Všimla jsem si, že žáci jsou neukáznění, neposlouchají, nespolupracují s lidmi na pracovištích a nejsou schopni plnit zadanou práci. To mě však od učení neodradilo. Připravila jsem si hodinu na téma Vztahy – přátelství, kamarádství. Nebylo tam moc výkladu, žádná prezentace, převážně různé aktivity. Přípravu jsem vyučující poslala s týdenním předstihem. Po příchodu do kabinetu, jsem slyšela, jak učitelka žákům říká, že první hodinu budou mít „nějakou hodinu VkZ se studentkou, která si to chce zkusit, a pak už se nemají bát, má nachystaný klasický blok, kde nebudou nic psát. Má nachystané filmy a práci na PC a mobilech“. To už jsem tušila, že bude zle. Vzhledem k tomu, že na škole nezvoní, byl problém už jenom žáky dostat do lavic. Někteří seděli u PC, které mají ve třídě a odmítali je opustit. Sedět vydrželi průměrně asi tři minuty, poté se opět vydali něco řešit po třídě. Už jen to mě vyvedlo z míry, obvykle očekávám, že ve škole se sedí v lavicích, když neřeknu jinak. O nějakém pozdravení či normálním úvodu hodiny nemohla být řeč. Děti mě brali spíš jako spolužačku, ale to se po takovém úvodu nemůžu divit. Když se mi jakž takž podařilo hodinu uvést a zadat práci, zjistila jsem, že skoro nikdo nemá papír, ba ani pero. S tím jsem moc nepočítala. Po minutě chaosu vzduchem létaly rozdané jmenovky i pracovní listy ve formě vlaštovek apod. Žáci mě absolutně nebrali na vědomí, už vůbec ne jako autoritu. Zadanou práci plnila jedna dvojice holek, zbytek se bavil, chodil po třídě, překřikoval se a dělal vše jiné než zadanou práci. Získala jsem dojem, že žáci nemají žádné mantinely. Vzhledem k absenci zvonku lze hodinu začít pouze řvaním a to není můj styl. Ať jsem se snažila sebevíc, žáci nebyli schopni pracovat ani s krátkým textem, nedokázali se chvíli soustředit na jednu věc a už vůbec neměli zájem nějak spolupracovat. Po konci hodiny jsem byla poměrně frustrovaná a přemýšlela jsem nad tím, co jsem udělala špatně. Moje přípravy jak na hodiny ve škole, tak na tábory a kroužky většinou fungovaly (aspoň u většiny dětí). Tady se ale s úspěchem nesetkalo víceméně nic a u nikoho. Myslím si, že svou roli sehrálo mé představení. Z toho žáci podle mě získali dojem, že to se mnou mají přetrpět, a pak budou dělat to, co vždy. Možná, kdyby mě učitelka formálně představila (byť jako studentku), aspoň trochu by mi to pomohlo. Pořád se sama sebe ptám, co jsem měla udělat jinak. Příště se určitě lépe informuji o škole i průběhu vyučování. Jaké lepší aktivity vymyslet, to mě ale nenapadá. Vím, že i s neukázněnou třídou se dá pracovat, ale takový chaos jsem opravdu ještě nezažila. Nečekám, že mě někdo praxí povede za ruku, ale aspoň částečně by se nám provázející učitelé mohli snažit pomoci. Učitelka byla v průběhu hodiny vedle v kuchyňce. Po hodině mi řekla, že hodina neměla smysl, byla hrozná, žáci byli sprostí, neukáznění a nevěděli, co mají dělat. Že jsem jí to krásně připravila a teď se jí bude bezvadně učit (ironie). Nemohla jsem se ubránit pocitu, že mi to udělala trochu schválně. Asi jsem se jí od začátku nelíbila, i když věděla, do čeho jdu, vůbec mě neupozornila, že žáci nejsou zvyklí na klasickou výuku. Měla jsem pocit, že mě v tom chtěla „vymáchat“, ať si něco na začátek zkusím. Ve výsledku mi řekla, že u nich je to ještě dobré, a že na státní škole „mě sežerou“. Z toho jsem byla celý den špatná, držela jsem to v sobě, mrzelo mě to a cítila jsem se k ničemu. Když jsem hodinu vylíčila kamarádkám, hodně mě podržely. I podle nich hrál roli přístup učitelky k celé mé praxi. Alternativní školy neodsuzuji, ale tady u nás zastáncem moc nejsem. Podle mě se vše dělá napůl a cílem není ani pomoc pomalejším. S odstupem času si říkám, že tak strašné to s učením snad nebude. Jsem ráda, že jedna nepovedená hodina mě neodradila a že mám chuť stále pokračovat. Právě naopak. Teď aspoň vím, že příště až někam půjdu, vydupu si náslech nebo aspoň informace o třídě. Její kritiku jsem samozřejmě odkývala. Na mou otázku ohledně přípravy odpověděla, že ji nečetla. I kdyby ji četla, nepředpokládám, že by se obtěžovala s nějakou zpětnou vazbou. Já jen nechápu, proč někdo takový svolí k tomu, být provádějící učitel na praxi. Ze státní školy mám skvělé zkušenosti i z různých tříd, učení mě bavilo a zatím mě nesežrali (i když jsme brali šelmy).
364	88	občanská výchova a výchova ke zdraví	4	1	1	1	1	1	1	1	Z dosavadního průběhu praxí se často vracím k mé první hodině výchovy ke zdraví, kterou jsem v rámci této praxe vyučovala. Odehrála se v šestém ročníku, kde jsem předtím byla dvakrát na náslechu. Paní učitelka je poměrně přísná, ale v upovídané třídě je to jen dobře. Většinou jsem si říkala, že bych takový respekt také chtěla mít. Při násleších jsem si ihned všimla dvou žáků, dívky a chlapce. I když každý sedí jinde, oba celou hodinu nějakým způsobem vyrušovali a málokdy dělali, co měli. Při mé hodině jsem již věděla, na koho si dát pozor. Tématem hodiny byly poruchy příjmu potravy, většinu třídy téma velice zaujalo. Dívka si krátce po začátku hodiny položila hlavu a zavřela oči. Říkala jsem si, že je zajímavé, že ji téma nezajímá. Po chvíli jsem ji napomenula, ať nespí, že nebude vědět co si zapsat. Poruchy příjmu potravy jsou podle mě důležité téma a chtěla jsem, aby žáci měli kompletní informace. Chvíli dávala pozor, poté se opět položila na lavici. Proč asi? Jak bych ji mohla zaujmout? Na rozdíl od poslední hodiny, kde byla velmi aktivní, stále se otáčela, povídala si se spolusedící nebo sama se sebou, teď byla velmi unavená a očividně ospalá. Pomyslela jsem si, že asi v noci ponocovala. Naproti tomu chlapec neustále vyrušoval. Seděl v první lavici sám, v lavicích kolem něj také nikdo neseděl. Pořád mluvil. Vykřikoval, když jsem se na něco ptala, mluvil sám se sebou nebo komentoval, co říkám já i spolužáci. Poměrně dost mě to rušilo, protože jsem pak neslyšela, co říkají ostatní. Napadlo mě, že asi chce slovo. Když jsem mu jej ale nabídla, mluvit nechtěl. To mi přišlo zvláštní. I po opakovaném napomínání nezavřel pusu. Ostatní žáci ho též napomínali – většina třídy se aktivně zapojovala do výuky, což mě nesmírně těšilo. Pomyslela jsem si, že asi vyrušuje v každé hodině, že s tím asi nic moc udělat nemůžu. Po hodině jsem si povídala s provázející učitelkou. Potvrdila mi, že oba žáci jsou narušitelé třídního pořádku. Co mi ale řekla potom, mě poměrně šokovalo a musím říct, že jsem si cítila i trochu špatně. Oba chlapcovi rodiče jsou neslyšící, doma tedy komunikuje pouze znakovým jazykem. Okamžitě jsem si uvědomila, že neustále mluví pravděpodobně proto, že škola je jediné místo, kde má příležitost s někým mluvit. Mrzelo mě, že jsem si myslela, že je nevychovaný. Možná trošku je, ale určitě se jen snažil navazovat kontakt. Sice rušivě, ale nemůžu mu to mít za zlé. Stále jsem se vracela k tomu, jak vše co jsem říkala, opakoval a komentoval. Rozmyslela jsem si, že příště ho zkusím častěji vyvolávat a dát mu šanci mluvit. Možná, že bude rád a nebude tolik vykřikovat. Každopádně za zkoušku to stojí. Když jsem o tom uvažovala dál, uvědomila jsem si, že vlastně vždy mluvil o tématu. Ať už se mnou, nebo s ostatními žáky, nevzpomínám si, že by se bavil o něčem mimo, jak to většinou dělají běžně vyrušující žáky. Rovněž mi řekla důvod, proč byla dívka dnes tak ospalá. Prý má psychické problémy, neustále je nešťastně zamilovaná a povětšinou má krk od „cucfleků“. Kvůli problémům bere někdy léky na psychiku, a ty mají uklidňující účinky. Proto dnes stále pospávala. Nejspíš má opravdové problémy, což jsem sice nemohla vědět, ale přesto jsem ji napomínala za něco, za co vlastně nemohla. Je ale otázka, co v tomto případě dělat. Nechat dívku odpočívat, když pak nebude mít napsaný zápis, nebo ji nutit být aktivní? Nad tím se musím ještě zamyslet. Možná poprosím paní asistentku, zda by se jí nemohla trochu věnovat a kontrolovat, zda si má aspoň napsaný zápis. Ale až příště uvidím, že je takto ospalá, dám jí více klidu a nebudu ji napomínat. Asi to nemá lehké a já jí to nechci více ztěžovat. Myslím, že za každým projevem žáka, ať už negativním, nebo pozitivním, je něco, čeho by si měl učitel všimnou, a čím by se měl zabývat. Neměl by být pouze zahleděný do svého předmětu a do toho, aby žáci dávali pozor, ale měl by se zajímat o jejich osobnosti a problémy, které výuku ovlivňují.
365	88	občanská výchova a výchova ke zdraví	5	1	1	1	1	1	1	1	Můj první náslech na praxi z předmětu přírodopis se odehrál v osmém ročníku, kdy začínali probírat trávicí soustavu. Než jsme do třídy, šli, informovala jsem se u provázející učitelky o speciálních vzdělávacích potřebách žáků, počtu žáků a dalších informacích. Jako vždy, když se chystám seznámit s novou třídou, jsem byla trochu nervózní. Bude tam opět nějaká rušící skupinka chlapců? Jaké je asi klima třídy? V této osmičce bývá pravidelně 32 žáků, což je samo o sobě poměrně mnoho. Dosud jsem učila třídy o menším počtu žáků, tak jsem měla trošku obavy. Ihned na to jsem se dozvěděla, že ve třídě je chlapec s poruchou autistického spektra a dívka s Downovým syndromem. Páni. Moje obavy trošku vzrostly, nýbrž moc nevím, jak s takovými žáky pracovat. Vyučující mě uklidňovala, že to bývá v pohodě, i tak jsem byla ale nervózní. Pak jsem si ale řekla, že člověk se musí postavit výzvě čelem. Ve výuce byl trochu ruch, ale to se při počtu žáků není čemu divit. Vyučující hodinu začala brainstormingem na téma trávicí soustava. Žáci vykřikovali pojmy a jeden hlas byl opravdu silně slyšet. Chlapec s PAS vykřikoval „anál, anál“. Trochu mě to zaskočilo, až jsem povytáhla obočí. Pak jsem si ale vzpomněla, co jsem se o autismu učila. Libost ve vulgárních výrazech a hlasitých projevech byla opravdu znát. Zkusila jsem si představit samu sebe v tu chvíli před tabulí. Jak bych asi zareagovala? Nebyla jsem si jistá. Vyučující jeho výraz v klidu opravila na řitní otvor a já jsem si pomyslela, zda bych mu kromě toho řekla i něco jiného. Ještě jsem se k té situaci několikrát vrátila. Pravděpodobně by mě to na pár vteřin překvapilo, pak bych si ale uvědomila, že se nejedná o běžného žáka a snad bych se zachovala profesionálně. Celkem mě v hodině překvapilo, že osmáci se situace nijak nechytli a dokonce se ani nesmáli. Učitelka mi po hodině sdělila, že jsou na to už zvyklí. O zážitek jsem se podělila i se spolužačkami. Všechny na mě chvíli zíraly, pak se začaly smát. Ani jedna nevěděla, jak by zareagovala, ale všechny se shodly, že v běžné třídě by uvítaly běžné žáky. Anebo bychom měly mít předmět navíc, kde by nás učili, jak s takovými žáky pracovat. Můj přítel (také učitel), byl podobného názoru, ale ani on se s žákem s PAS dosud nesetkal. Myslím ale, že nás to všechny určitě potká. I když bych si přála, aby to alespoň nebylo v tak početné třídě. Jsem za čas strávený v této třídě ráda, jistě mi dá mnoho zkušeností.
366	89	biologie	1	1	1	2	1	-1	2	1	Po prvních dvou dnech na praxi se mi honí hlavou spousta myšlenek. Nejednají se ani tak dětí, jak informací, které mi provádějící učitelky po trochách servírovaly. Od doby své povinné základní školní docházky jsem měla v paměti vryté, že na základní škole se v každém ročníku vyučují dvě hodiny přírodopisu týdně. Realita ale je, alespoň na škole, na které praxi vykonávám, jiná. Přírodopis se vyučuje pouze jednu hodinu v týdnu. V tomto okamžiku mě pak napadla jediná otázka. Jak mají učitelky dětem zpestřit hodiny a přitom probrat veškeré učivo, které by měli žáci na základní škole zvládnout? Přijde mi, že je to docela nadlidský výkon. Na laboratorní cvičení, které zabere celou vyučovací hodinu, není čas a na nějaké procvičování zábavnější formou více méně také ne, protože učitel musí probrat učivo ve stejném rozsahu, jako tomu bylo dříve, ale v o polovinu kratším čase. Do toho přijde nějaká exkurze, divadlo nebo přednáška ve škole a děti mají přírodopis až po čtrnácti dnech. Jsou vůbec schopné si vzpomenout, o čem se poslední hodinu učily? Na škole nám učitelé říkají jak je skvělé, když děti pracují s pracovními listy a vyučovací hodiny se zpestřují nějakými hrami. Mně osobně přijde opakování pomocí jiných aktivit než pouhým ústním opakováním také velmi přínosné. Můžou ale učitelé pracovní listy poskytovat dětem každou hodinu? Vytvořit je zcela jistě mohou, ale jejich zprostředkování je horší. Učitelé na „mé“ základní škole mají měsíční limit na množství kopií, v rámci šetření, které mohou zhotovit a to množství mě docela zarazilo. Jedná se o pouhých 200 kopií, do kterých se počítají samozřejmě testy a také materiály pro děti s individuálním vzdělávacím plánem. Mají tedy učitelé tisknout pracovní listy na vlastní náklady? Ještě bych chtěla podotknout, že se jedná o relativně velkou školu, ve které se nachází v každém ročníku 4 až 5 tříd. Zajímalo by mě, jestli je to stejným způsobem řešené i na jiných školách. Stále přemýšlím nad tím, jak se dá výuka zpestřit a přitom probrat učivo, které by děti měly v daném ročníku zvládnout. Množství učiva se nijak neliší od toho, co jsme se na základní škole učili my, vzhledem k tomu, že se vyučuje ze stejných učebnic, jako tomu bylo za nás. Z tohoto pohledu mi připadá jako by nás vysoká škola připravovalo na výuku v nějaké ideální škole, kde má učitel mnohem větší možnosti. Když mně provázející učitelky postupně říkaly tyto informace z praxe, cítila jsem se docela frustrovaně. Mé představy o tom jak bych si představovala výuku ať už přírodopisu nebo chemie se mi rozplynuly. Připadala jsem si, jak kdybych byla z jiného světa. Popravdě, znechutilo mi to celý den, stále jsem nad tím musela přemýšlet. Doufám, že zjistím, že to není tak špatné, jak mi to po posledním rozhovoru s učitelkami připadá.
367	89	biologie	2	1	1	2	1	-1	2	1	Minulý týden se řešila v 9.B dlouhodobá nekázeň a porušování stanovených pravidel. Žáci si v hodinách neustále povídali a nedopisovali učivo z hodin, ve kterých chyběli. Jedná se o sportovní třídu a vzhledem k tomu, že velmi často reprezentují školu na nejrůznějších sportovních akcích, jejich absence je častá. Velmi se mi líbil přístup mé provázející učitelky. Žákům nastavila nová přísnější pravidla, ale myslím si, že účinná. Jakmile jednoho žáka napomene v průběhu jedné vyučovací hodiny více než třikrát, dostane za úkol připravit si krátký referát na zadané téma, který musejí žáci vykládat zpaměti, pouze číselné údaje si mohou napsat na papír. Za nesplněný úkol dostávají žáci „malou“ pětku. Když jsem to slyšela, v hodině říkala jsem si, jestli to není příliš přísné. Mohla to řešit paní učitelka jinak? Jestli ano tak jak? Tento týden jsem byla opět na násleších v této třídě a mám dojem, že tahle pravidla opravdu zabrala. Žákům je vystupování před třídou nepříjemné, obzvláště když vědí, že před tabulí stojí za trest. Děti se zklidnily, stačí, když učitelka mírně přidá na hlase, a napomene jednoho z žáků. Zbytek si už očividně dává pozor na to, aby nebyl napomínán. Nevím, jestli takový přístup může fungovat ve všech třídách, možná by paní učitelka v jiné třídě postupovala jinak. Těžko říct. V jiných třídách přírodopisu takový problém není, alespoň já jej nepozoruji. Co se týče nedopisování sešitů, zakročila paní učitelka tak, že žáky nebude omlouvat z testů a zkoušení následující hodinu po absenci způsobené sportovní aktivitou. Je pravda, že toto mi přijde docela kruté, ale popravdě, nenapadá mě nic účinnějšího ani teď, když nad tím zpětně přemýšlím. Paní učitelka si chystá na opakování z předchozí hodiny/hodin pracovní listy. Jak ale může opakovat učivo s žáky, kteří vůbec nevědí, co se předešlou hodinu probíralo? K vypracování listů měli žáci, kteří chyběli vždy dovoleno pracovat se sešitem. Často se ale stávalo, že se žáci, kteří učivo dopsané neměli, vymlouvali, že nebyli ve škole a tak nemusejí pracovat. Z tohoto důvodu zavedla toto přísné pravidlo. Ve skutečnosti se ale ještě nestalo, že by paní učitelka vyvolala žáka, který předešlou hodinu chyběl. Když jsem se s ní bavila, říkala, že samotné je jí to velmi nepříjemné, a že by se sama cítila provinile, kdyby žáka takto vyvolala nebo ho nechala psát test bez ohlášení.
368	89	biologie	3	1	1	2	1	-1	2	1	Tento týden jsem poprvé učila. Vedla jsem hodinu v devátém ročníku, kde jsme společně probírali krátkou kapitolu Organolity a následně jsme opakovali na test ze všech skupin minerálů. V sedmém ročníku jsme společně probírali úvod ke kapitole Ptáci, jejich vývoj a vnější a vnitřní stavbu. Jako první jsem měla třídu deváťáků a popravdě, měla jsem z této hodiny docela strach. Přece jenom jsou to velké děcka a můj vzhled se od většiny moc neliší. Ne jednou si mě paní uklízečky spletly v průběhu praxí se žáky a káraly mě za to, že nemám přezůvky. Měla jsem strach, jak na mě budou reagovat, až se postavím před tabuli a budu jim chtít něco vykládat. Znali mě pouze z náslechů a to jsem seděla vzadu ve třídě. Také jsem čekala, že budu hodně nervózní, že se mi budou třást ruce a žáci to po mně poznají. Byla jsem však překvapena sama sebou. Do třídy jsem vstoupila klidná. Žádný třes rukou, žádný zrychlený tep ani červenání. Ani nevím, na co jsem myslela. Žáci také nebyli nijak překvapeni, vlastně ani nevím, jestli věděli dopředu, že zrovna tuto hodinu je budu učit já. Připadalo mi to, jako bych je znala již nějakou dobu a oni mě. Velmi dobře spolupracovali, komunikovali a téměř vůbec nerušili. I má provázející učitelka byla překvapená z jejich vzorného chování. Na škole je tato třída považována za jednu z nejvíce vyrušujících. Když jsem ze třídy odcházela, slyšela jsem dokonce od jednoho z žáků, že to byla příjemná změna, což mě mile překvapilo a potěšilo. Zpětně jsem si celou hodinu ještě promítala v hlavě. A přemýšlela jsem nad tím, jestli jsem vše řekla tak, jak jsem si naplánovala. Neřekla. Minimálně na jednu zajímavost jsem zapomněla i přesto, že jsem ji měla napsanou v osnově. Prostě jsem ji přehlédla. Ve výsledku jsem byla, ale s hodinou spokojena i přesto, že by se jistě našly věci, které by se daly udělat lépe. V sedmé třídě jsem se cítila o něco hůře, i když jsem si myslela, že tomu bude naopak. Přítomnost provázející učitelky mi vůbec nevadila, celou dobu praxí na mě byla a je hrozně milá a sama si těmi začátky musela projít, ale asistentka mě mírně znervózňovala. Pořád jsem si říkala: Co když řeknu nějakou hloupost? Co si o mě bude ta asistentka myslet? Myslím si, že to byly zcela zbytečné obavy, ale přece jen jsem byla o něco více svázaná než v předchozí třídě. Žáci byli opět velmi hodní, spolupracovali, komunikovali, a když se chtěli na něco zeptat, nevykřikovali, ale hlásili se. Vcelku mě to překvapilo. Obvykle se najde ve třídě někdo, kdo má tendence vykřikovat. Samozřejmě vím, že jsem byla nová, neokoukaná a žáci měli můj výstup spíše jako divadlo, jako zpestření pátečního dne. Nicméně jsem za tuto zkušenost velmi vděčná. Také mohli být obě dvě třídy naprosto nekomunikativní, mohli vyrušovat a já bych odcházela z výuky v rozpacích. Naštěstí se tak nestalo a já jsem stále přesvědčená o tom, že je to práce, kterou bych chtěla do budoucna dělat a která má smysl.
369	89	biologie	4	1	1	2	1	-1	2	1	První týdny na základní škole Hudcova v Brně – Medlánkách jsou velmi příjemné. Cítím se tam moc dobře. Má provázející učitelka je velmi milá a vstřícná. Jsem velice ráda, že jí mám z obou dvou předmětů – biologie i chemie. Oba dva předměty vede úplně jiným způsobem, což se mi moc líbí. Myslela jsem si, že jakmile budu mít jednoho a toho samého učitele na oba dva předměty, povede všechny hodiny stejným stylem, ale opak je pravdou. Myslím si, že se od paní učitelky hodně věcí naučím. Líbí se mi, jak se chová k žákům a jak s nimi v hodinách komunikuje. Také se mi líbí její forma výkladu a následné procvičování. Po každé vyučovací hodině diskutujeme o tom, co se v dané hodině odehrálo. Proč v dané situaci udělala to a to a ptá se mě, jak bych danou situaci řešila já. Hned na prvním setkání mi říkala, že bude velice ráda, když přijdu s nějakými nápady do výuky, které bychom mohly společně zrealizovat. Trochu mě to zarazilo, nečekala jsem, že ji bude tolik zajímat můj názor, z předešlé školy jsem na to nebyla zvyklá. Vždy když se na něco ptám, ochotně mi odpovídá. Mou výuku nechává zcela na mně. Obvykle mi řekne, co s žáky dělává ona při probírání daného tématu, abych se inspirovala, a zbytek už záleží na mně. Žáci mě také přijali velmi vlídně. Ani v jedné mé hodině nebyl žádný větší problém. Žáci byli hodní, nerušili, odpovídali na mé otázky a vzorně pracovali na všech aktivitách, které jsem jim zadala. Hodiny obvykle probíhaly tak, jak jsem si je naplánovala. Až na jednu výjimku, kde jsou žáci o poznání pomalejší než paralelní třída a nestihla jsem s nimi vše, co jsem si připravila. S provázející učitelkou jsme mé hodiny vždy společně rozebraly. Myslím si, že i ona byla s mými hodinami vcelku spokojená. Nikdy neměla nějaké velké výhrady, spíše mi dávala rady, jak hodiny vylepšit. V jedné třídě dělá shodou okolností asistentku jedna spolužačka z fakulty, takže jsem mé hodiny probírala také s ní. Jsem ráda, že můžu slyšet názor na mou výuku od více lidí. Můžu si tak sama udělat lepší „obrázek“. Zbytek učitelského sboru, se kterým jsem v kabinetu, je také moc milý. Vždy se mě ptají na mé dojmy, ať už z žáků, z hodin mé provázející učitelky nebo z mých vlastních hodin.
371	90	hudební výchova	1	1	1	1	1	2	2	1	Když jsem první den odcházela z praxe, odnášela jsem si mnoho rozporuplných pocitů. Nejdřív jsem nevěděla proč, ale po dalších návštěvách v hodinách si myslím, že se tyto pocity vysvětlují, že mi to postupně do sebe začíná všechno zapadat a pomalu se začíná objevovat ta pozitivní inspirace, kterou jsem od praxe očekávala. Začáteční zmatené pocity připisuji úplně odlišné stavbě hodiny, než na jakou jsem zvyklá, rozdílnému přístupu paní učitelky k předmětu a také klimatu třídy. Struktura hodiny hudební výchovy je přibližně taková: kurz zobcové flétny, prezentace učiva minulé hodiny, nová látka – práce ve skupinách, prezentace skupinové práce, zpěv a poslech skladeb, které si jednotliví žáci připravili. Jako první jsem byla ve třídě 9.B. Třída mi byla představena, že je to jedna z těch šikovnějších, ale dle mého názoru si takové označení (alespoň po této hodině) nezasloužila. Cítila jsem z hodiny, že jako deváťáci mají celou školu a obzvlášť hudební výchovu už tzv. „na háku“. A co mě vadilo, bylo to, že i ti, kteří se moc nezapojili, stejně získali jedničku jako všichni ostatní. Po navštívení dalších hodin a dalších tříd začínám chápat jak má celý předmět paní učitelka vystavěný. Snaží se, aby ten předmět byl pro žáky atraktivní, moderní, odlišný od ostatních předmětů a aby žáci nebyli demotivováni špatnými známkami. Tento systém úplně neuznávám, ale některé myšlenky jsou dobré, jako například poslech žákovských skladeb ve stylu, jaký si na začátku roku odhlasovali, tzn., že žáci sami obohacují učitele o trendy v současné hudbě. Dalším postřehem z praxe je realizace pěveckých aktivit. Paní učitelka se veze na vlně populární hudby a žáci zpívají na hudbu přehrávanou z počítače. Chápu, že v dnešní době je potřeba žáky zaujmout, ale je to nutné takto? Jak jsem se později dozvěděla, tak paní učitelka vystudovala na konzervatoři hru na klavír, tak si myslím, že by toho mohla využít a zaujmout žáky zajímavým klavírním doprovodem populárních písniček, když (jak sama říká) se chce vyhnout doprovodu ve stylu „hm-ca-ca-hm-ca-ca“. Na druhou stranu věnuje velkou část svého času přípravě karaoke doprovodů, které si za pomoci kvalitní nahrávací techniky a kvalitních aplikací sama připravuje, což oceňuji. Já ve své praxi bych byla pro kombinaci obou stylů. Zaujalo mě ještě pár dalších věcí. Paní učitelka má nastavený nějaký systém omlouvání zapomenutých pomůcek, známkování a podobně, ale cítím, že ve spolupráci s tímto systémem vystupuje dost autoritativně, což v některých případech (např. u žáků 6. třídy, kteří se s jejím systémem seznamují) působí celkem negativně. To by byla jedna věc. Druhá je, že si myslím, že se paní učitelka do hodin vlastně nepřipravuje. Usuzuji z náslechů i jejích slov, kdy řekla, že přijde do třídy a podle prezentace minulé hodiny zjistí, co s kterou třídou dělala naposledy a podle toho vystaví hodinu na místě. Chápu, že po cca 25 letech praxe, kdy jede ve stejném režimu, přípravu na každou hodinu nepotřebuje dopodrobna, ale alespoň základní body nebo jedno konkrétní heslo charakterizující hodinu by měla mít již při příchodu do třídy, jinak hodina může působit chaoticky.
372	90	hudební výchova	2	1	1	1	1	2	2	1	Jako jedno z témat tohoto deníku je styl, jakým probírá paní učitelka hudební teorii. Její způsob má své výhody i nevýhody. Jako výhodu vidím, že žáky nepřetěžuje velkým množstvím informací, protože v ostatních předmětech je různých vědeckých pouček mraky. Další výhodou je, že žáci o probíraných tématech diskutují ve skupinkách, takže nad tématy musí přemýšlet a ne jen poslouchat a zapisovat odborný výklad. Nevýhodou je podle mě způsob, jakým teorii probírá a jaké informace jim předává. Informace jsou někdy velmi obecné a například u ukázek z dějin hudby si nezapíšou ani název skladby. Za 3 týdny, kdy chodím na praxi, si zapsali pouze jméno jednoho jediného autora. Jinak si ke stylu píšou jen vlastnosti, jaké má daná ukázka, což si myslím, že je málo. Dalším tématem, které bych zde chtěla zmínit je „kurz flétny“, který probíhá na začátku každé hodiny. Kurz mají všichni žáci povinný, tedy každý musí mít svou flétnu a noty, které využívají celé 4 roky. Myslím si, že paní učitelka má celkem dobře vystavěnou metodiku výuky, protože se do aktivity zapojují prakticky téměř všichni žáci. Je to ale jediná instrumentální činnost, kterou s nimi dělá, protože se rozhodla nevyužívat Orffova instrumentáře, který ve výuce vlastně úplně zavrhla, což si myslím, že může být škoda. Na druhou stranu – když se zpívá „s interpretem“, tedy s nahrávkou, tak tam ty nástroje nejde využít. Já osobně bych je využít chtěla v hodinách, které budu učit, aby si žáci vyzkoušeli i jiný styl výuky, protože se stylem paní učitelky se na 100% neztotožňuji. Dál se mi na té flétničce líbí, že žáky nenásilnou formou učí noty a orientaci v notovém zápise, co si myslím, že by je normálně asi neučila. Paní učitelka jako další důvod pro výuku flétny uvádí, že žáci se díky této aktivitě na začátku hodiny zklidní a soustředí na danou hodinu. Myšlenka zapojit flétnu ve výuce se mi líbí, jen nevím, jestli je vhodné strávit třeba 20 minut jen u flétny. Přeci jen celkových 45 minut není moc, a pokud by mi zbylo jen 25, tak si budu muset pořádně rozmyslet, jak hodinu vystavět. Dneska jsem byla „hozena do vody“, protože bez jakékoliv přípravy jsem dneska dostala na starost vedení cvičení na flétnu, protože paní učitelka si musela zařídit nějakou organizační věc. Na závěr se zamýšlím nad otázkou, která se bude týkat mé výuky. Jak namotivovat nebo alespoň získat pozornost a spolupráci žáků, kteří jsou zvyklí na aktuální trendy písničky, aby se aktivně zapojili při pěveckých aktivitách zaměřených například na lidovky nebo „obyčejné“ písničky? Toto téma si musím nějak promyslet, protože moderní písničky jsou pro mě složité na naučení doprovodu a náročné na čas, který bych tomu věnovala, ale nechci se snížit k tomu, abych pouštěla nahrávky na počítači.
373	90	hudební výchova	3	1	1	1	1	2	2	1	V tomto deníku bych chtěla obsáhnout některé skutečnosti, které jsem vypozorovala při vlastní výuce. Měla jsem možnost vyzkoušet si práci se všemi ročníky II. stupně. Na začátku každé mé první hodiny v dané třídě jsem žákům položila otázku k zamyšlení: myslí si, že děti v dnešní době málo zpívají? A proč tomu tak je nebo není? Z počátku jsem musela žáky trošku nutit do přemýšlení, ale když se diskuse rozjela, zapojila se vždy minimálně polovina třídy. V každé třídě mi padl názor, že jsou závislí na sociálních sítích, na mobilech a také že je to nebaví. U tohoto bodu jsme se zastavili, a nechala jsem je přemýšlet a říkat důvody, proč to tak je a vyslechla si jejich návrhy, co by se mělo změnit, aby je to bavilo. V některých třídách došlo i na otázku, zda by se v hudební výchově měly probírat některé teoretické věci (dějiny apod.) nebo pouze současná hudba. K mému potěšení pokaždé celá třída dospěla k názoru, že i nějaký teoretický přehled by si měli ze školy odnést. Dalším prvkem, který jsem v hodinách využila, byla práce žáků ve skupinkách. Svou první hodinu jsem měla naplánovanou tak, že jsem měla připravené větší množství otázek, které jsem chtěla, aby si promysleli ve skupinkách. Zjistila jsem, že tyto skupinky je lákají k povídání o všem jiném, než co měli zadáno. Navíc následné vyhodnocování po každé otázce dopadlo tak, že jsem komunikovala vždy jen s jednou skupinkou a ostatní skupinky názory svých spolužáků neposlouchaly. Bylo pro mě pak ale horší získat si zpět jejich pozornost. V dalších hodinách jsem se z tohoto faktu poučila a práci ve skupinkách jsem zařadila vždy jen na jednu otázku, na kterou jsem jim dala jen pár minut a zbytek připravených otázek pro diskusi jsem vedla hromadným stylem – žáci byli pozorní, zapojilo se i více lidí a z diskuse jsem měla dobrý pocit. Diskusi jsem zvolila proto, že na Přírodovědecké fakultě nás seznamují s prvky dialogického vyučování a já si tento styl chtěla vyzkoušet v praxi. Jsem si vědoma i toho, že hodiny byly více teoretické než činnostní. Osobně jsem ale moc činnostní zapojení žáků u paní učitelky v klasických hodinách hudební výchovy nevypozorovala, pouze hru na flétnu, prezentaci učiva, skupinovou práci a na závěr poslech. V hodinách zpěvu se nacvičovala sólová vystoupení a pohybový doprovod ke sborovým skladbám na vánoční vystoupení. Tyto hodiny mně osobně přišly více činnostní. Z důvodu malého zapojení v dřívějších hodinách jsem měla problém nějak navázat s činnostmi na výuku paní učitelky. Do budoucna chci určitě více zapojit tyto činnosti, jedná se mi ale o to, že toto zapojení je potřeba začít s nějakým nastavením hodin na začátku roku a svým způsobem si je vychovat k těmto činnostem, což vidím v reálné praxi, kdy budu s žáky pracovat více než v řádu jednotek hodin. Také jsem vypozorovala, že práce se 6. a 7. třídou mi přijde jednodušší, že je větší pravděpodobnost, že je činnost zaujme, stejně tak že se mi zapojí do aktivit, které si nachystám. Myslím si, že tohoto stavu jde dosáhnout i u vyšších ročníků, kde je ale potřeba soustavného působení už od jejich přestupu na II. stupeň. V některých ohledech mi praxi přišla přínosná, v některých nikoliv. Určitě si ale odnáším, že lze zrealizovat výuku hry na flétnu a je to přínosné i pro žáky (já jsem hru na flétnu do svých hodin nezapojila, protože sama si nevěřím, že bych je mohla něco naučit, když jsem na úrovni, na které byli osmáci).
374	90	speciální pedagogika a hudební výchova	4	1	1	1	1	2	2	1	Jelikož jedna z praxí musí být vykonávána na střední škole, vybrala jsem si pro tento semestr toto brněnské gymnázium. Ráda bych popsala jednu situaci, která mě mile překvapila. V pátek 15. 3. se v Brně konala klimatická stávka studentů středních škol. Této stávky se účastnily nejen ročníky čtyřletého gymnázia, ale i mladší žáci. Tento den jsem byla na náslechu i v hodině hudební výchovy v sekundě (tedy 7. třída). V hodině žáci paní učitelce vyprávěli své zážitky z anglického divadla, které v minulých týdnech hráli a předváděli i některé tanečky, které měli připravené. Chvilku po začátku hodiny přišla do třídy dívčina, která se vracela z klimatické stávky. Paní učitelka ukončila debatu o anglickém divadle a požádala příchozí slečnu, aby ostatním povyprávěla o stávce. Poté se spustila debata o stávce a klimatických poměrech, která nakonec trvala až do konce hodiny. Co mě překvapilo, bylo, že i tito malí studenti měli k problematice rozumné názory a argumenty a jak smysluplně o celé akci mluvili a přemýšleli. Přemýšlela jsem, jestli všechny ty myšlenky mají ze své hlavy nebo se o této problematice bavili s rodiči, sourozenci nebo spolužáky a převzali některé jejich názory. Co jsem na praxi také postřehla, že žáci se v hodinách chtějí místo probírané látky věnovat například četbě knih či hře s Rubikovou kostkou. Paní učitelka jim knihy i kostky většinou zabaví i když výrazně nevyrušují. Na konci hodiny jim vše většinou vrací s tím, že pokud to ještě jednou uvidí, tak už to nevrátí. Většinou je to ale jen opakující se upozornění na nežádoucí činnost. Jak ale řešit, že žáci v hodinách dělají to, co nemají? V hlavních předmětech jako je čeština, matematika, cizí jazyk a další by taková situace samozřejmě v ideálním případě neměla nastat. Ale v hudební výchově? Určitě by záleželo, jak moc učitel tu třídu zná a o kom ví, že s učivem nemá problém a kdo naopak musí dávat více pozor, aby mu podstatné informace nechyběly. Samozřejmě je taková činnost rušivá a nespravedlivá vůči ostatním spolužákům. Proto si myslím, že je potřeba takové žáky v hodinách asi více zaměstnávat, aby na to neměli časové prostory a nastavit pravidla pro všechny stejně. Další věcí, kterou si z praxe odnáším, je inspirace na práci s poslechovými ukázkami. Paní učitelka žákům v primě rozdala nakopírované papíry s písní Darmo sa ty trápíš od Čechomoru. Také si připravila dvě poslechové ukázky a žáci měli za úkol pozorně poslouchat a sledovat notový zápis a po poslechu určit, která z ukázek odpovídá notovému zápisu, který měli před sebou. Aktivita je to dobrá, ale myslím si, že by se měla s žáky více procvičovat a měli by k tomu být vedeni. Takto moc nedávali pozor a nesoustředili se. Ukázku správně určili jen na základě znalosti verze od Čechomoru. Třídu moc neznám, ale myslím si, že i muzikanti, kteří ve třídě byli, téměř nesledovali notový zápis. Ráda bych takové skladby se stejným textem, ale od různých autorů sbírala a ve své další praxi používala. Odnáším si tedy i poznatek, že Antonín Dvořák napsal skladbu na stejný text a tolik odlišnou od známé verze.
375	90	speciální pedagogika a hudební výchova	5	1	1	1	1	2	2	1	V pátek 5. 4. jsem se už dostala k mé výuce. Učila jsem celkem 4 hodiny a v každé třídě jsem se setkala s jinou skupinovou dynamikou. Nejdříve jsem učila v primě, kde se mi spolupracovalo s žáky nejlépe. Potom jsem měla dvouhodinovku s prvním ročníkem čtyřletého gymnázia, kde se žáci moc nezapojovali a byli takoví „mrtví“. Nakonec jsem učila v sekundě a tam byli žáci živí až moc. U sekundy také působí i fakt, že je to 5. vyučovací hodina, navíc pátek a ještě před obědem. Také nejsou moc zvyklí se v tuto páteční denní dobu soustředit na hudební výchovu. Ani paní učitelka po nich toho už moc nevyžaduje, proto bylo těžké s nimi vést nějakou připravenou aktivitu. Pro žáky primy a prváku jsem si na začátek hodiny připravila opakování formou AZ kvízu. Při přípravě jsem řešila, jak to udělat, abych zopakovala všechny otázky, které budou později na písemce a zároveň dodržela pravidla klasického AZ kvízu. Nakonec jsem se všechna pravidla snažila zachovat, jen jsem zrušila pravidlo o propojení 3 stran trojúhelníka a nastavila pravidlo, že se bude pokračovat, dokud budu mít otázky a rozhodovat bude počet políček. S paní učitelkou jsme se potom dohodly, že vítězné družstvo získá jedničku a druhé družstvo získá alespoň malou jedničku. Pro žáky ale odpadla myšlenka vymyšlení strategie, která je potřebná pro tu hru a pro propojení trojúhelníka. Co jsem asi nejvíc řešila při přípravě na všechny hodiny, bylo, kolik teorie mám s žáky probrat. Částečně jsem vycházela z materiálů, které mi poskytla paní učitelka, a částečně z učebnic pro příslušné ročníky. V primě se mi to relativně podařilo odhadnout, protože jsem probírala s pomocí zápisu, který dostali od paní učitelky. V prváku se opakovalo a pak jsme probírali 2 významné skladatele z období vrcholné renesance. Na konci hodiny jsme se věnovali pěveckým aktivitám, ale celkově jsem toho měla připraveného na celou dvouhodinovku málo. Možná byl problém i v tom, že jsem od zpěvu písniček po minulém týdnu očekávala více. Zkoušela jsem s nimi vícehlas a kánony a pod mým vedením se nám nedařilo tak, jako minulý týden. V sekundě jsme neopakovali, ale měla jsem pro ně připravenou doplňovačku na instrumentální formy v období baroka. V tomto případě jsem vycházela z maturitní otázky, kterou měla paní učitelka na toto období připravenou. Většinu věci jsem vynechala a doplňovali jen základní pojmy, přesto jsme se hodně zdrželi. S paní učitelkou jsem se po hodině o objemu učiva bavila a neměla žádné připomínky, takže souhlasila s mými pocity. Nepříjemně na mě působilo také to, že v prváku měli před písemkou z dějepisu a jedna slečna využila hodinu hudební výchovy pro přípravu na písemku a konzultovala i se spolužáky, což dost rušilo. Jak tedy řešit tyto situace? Nechat je, protože to je jen výchova (ze které ale někdo může maturovat) nebo nastavit přísná pravidla, že toto v hodinách není možné? Myslím si, že pokud by to byla větší písemka, kdy by mi o ní na začátku hodiny řekli, lze hodinu zkrátit a věnovat jim nějaký čas, zvlášť když to je dvouhodinovka, ale takto to hodně rušilo.
376	91	geografie	1	1	1	1	1	1	2	1	Už před začátkem praxe jsem byla dost rozladěná z organizace předmětu i organizace ze strany základní školy. To opravdu musíme začínat až 11. 10.? No a k tomu všemu se škola rozhodne posunout náš začátek až na 16. 10 (z důvodu dovolené). A kdyby to bylo vše, to ne. Moje provázející učitelka musí jet jako doprovod do Paříže zrovna v den, kdy mám volno a plánovala jsem mít první náslechy a seznámit se s ní. Takže můj reálný nástup do školy byl až 25. října, to znamená v půlce semestru. Dejme tomu, že v této chvíli, když by byla jiná organizace, bych mohla mít splněno více než polovinu praxe. Poprvé jsem šla do školy 16. 10., kde měla být organizační schůzka s paní zástupkyní v 7:45. Neměla čas, takže trapně postáváme na chodbě s ostatními studentkami PdF jako nevítaní hosté 10 minut, učitelky na dozoru nás probodávají pohledem. V 7:57 vyjde paní zástupkyně z pracovny, jde do kabinetu se domluvit za mojí provázející učitelkou. Pak vyjde a jde za mnou, ať se rychle domluvíme, protože za minutu jí začíná hodina. Takže si s paní učitelkou vyměníme mail, vyfotím si rozvrh a vrátím se k ředitelně, kde si nás vyzvedne paní zástupkyně, představí nám pana ředitele, který se zdá být milý a motivuje nás k učitelské profesi. Ten den nám paní zástupkyně nám popovídala o škole, podepsali jsme BOZP (bez školení), GDPR a řekla organizační pokyny. Až na ten začátek byl ten úvodní den docela dobrý. No a minulý čtvrtek začala teprve „legrace“. Přijdu do školy podle domluvy s provázející učitelkou až na druhou hodinu. Na úvod mi nabídne tykání (provázející učitel=Martina) pro příjemnější atmosféru, jak sama dodává, i když jí je možná více jak mým rodičům, je jí to příjemnější. Ten den jsem měla 4 hospitace (2 matika a 2 zeměpis). Hodiny mi přišly super, až na první hodinu u 8.C, kde mi přišlo, že jsou to žáci dost namyšlení a neukáznění. Toto se mi potvrdilo i od Martiny, která mi řekla, že se jedná o jazykovou třídu, kde se nikdo nedostal na víceleté gymnázium, takže třída dětí, kteří mají ambiciózní rodiče. Podobně jako čtvrtek probíhal i pátek, akorát v matematice jsem pomáhala žákyním s dyskalkulií. Ale vyzdvihla bych jednu situaci. Žáci v osmičce měli za úkol nakreslit myšlenkovou mapu. Obcházela jsem třídu a všude jsem viděla jen samé odrážky, což mi přišlo dost nudné a hlavně jsem si říkala, že asi ani neví, co je to myšlenková mapa, tak jsem se šla zeptat Martiny, zda to vůbec někdy dělali. Takže jsem měla za úkol jim to vysvětlit. Po prvním vysvětlení to pochopili pouze 2 skupinky, což mi přišlo dost smutné, že mě nikdo nechápe, takže jsem to vysvětlila znovu na příkladu Západní Evropy a dokonce jsem to nakreslila, poté si to opravili a byli upozorněni od Martiny, že to nedělají naposledy. Martině se nápad s vysvětlením myšlenkové mapy líbil a hned v další hodině v sedmičce jsme to udělali taky na problémech Afriky. Žáci se hlásili a byli dost šikovní. Měla jsem z toho radost, že u těch sedmáků to vyšlo lépe jak u osmáků. Pro mě však mnohem náročnější jak výuka, byl pobyt v kabinetu a rozhovory s Martinou. Je to učitelka, která je dost nespokojená. Nespokojená s dětmi, s výchovnými opatřeními, ministerstvem školství, inkluzí, platem, vedením školy, … Přijde mi, že vede boj s vedením. Dokonce tvrdí, že dá k pololetí výpověď. Ona si stěžuje a oni jí naopak dělají naschvály a přidávají práci. Např. ona nechtěla být provázejícím učitelem a řekla mi, že dělat toto je za trest. Doufám, že to nemyslela tak, že já jsem za trest. Proč nemůžou být provázející učitelé jen ti, kteří to chtějí dělat? Kdo do toho půjde dobrovolně a rád. Kdo sice upozorní na problémy, ale bude nám, jako budoucím učitelům ukazovat krásu tohoto povolání? Ráda bych slyšela i nějaká pozitiva, ale opravdu jsem neslyšela ani jeden. Snad se na tom nějaké hezké věci najdou. Doufám, že příští týden bude o něčem jiném, protože jinak pro mě bude praxe o negativních zkušenostech a to opravdu nechci. Chci na to ráda vzpomínat.
377	91	geografie	2	1	1	1	1	1	2	1	Jaký si to uděláš, takové to máš. Rozhodla jsem se, že si to udělám příjemnější. Nebudu si všímat toho, co se děje v kabinetě a nedám příležitost řešit nepříjemné věci, a proto jsem se rozhodla dělat věci nad rámec, vymyslet něco, o čem se budeme bavit. Vymýšlet témata, která nebudou negativní. A částečně se povedlo. Je taky možné, že problémy, které byly před pár týdny, už teď nejsou, popřípadě se posunuly do pozadí a už se nejeví jako bolavé a nutné řešit. Ne vždy se však negativním věcem vyhneme. Prvním tématem byli nadaní žáci a zde jsem objevila kámen úrazu – ve škole se v matematice a zeměpise nevěnují nadaným. Žádné olympiády a soutěže! Opravdu je těžké většinu svého času věnovat horším žákům, žákům s IVP. Ale proč nemít i radost z dětí, které zvládnout zužitkovat získané vědomosti? A tím navazovala konverzace na téma Dny geografie. Myslela jsem si, že to z mé strany bude jen návrh, na který Martina nebude reagovat, ale ona s tím souhlasila. A dokonce i vedení školy (což mě opravdu překvapilo), takže ve středu jedeme na katedru se sedmákama a já jsem ráda, že některé myšlenky mohou být převedeny do reality. Minulý týden jsem za sebou měla první hodiny, které jsem sama odučila. Bylo to divné. Přijde mi, že jsem neměla dostatek pozornosti, ale u opravování čtvrtletky se nedá počítat s tím, že děti s jedničkou budou dávat pozor, když to mají bez chyby. Nevím, co si můžu dovolit, jaké volit slova, abych nebyla dětem pro smích. Jak jim říct, ať drží zobák? Martina je za mě napomenula, ale nezabralo to, tak jsem se uklidnila, že to možná nebude mnou, ale momentálním rozpoložením nálady ve třídě. V zeměpise jsem měla aktivitu po skupinkách, kde jsem děcka rozdělila náhodně, ale jedna skupinka byla úplně tragická. Strávila jsem u nich většina času a stejně to nezabralo. Nebyli schopni udělat ani to, co jsem jim přesně nadiktovala. Kdybych tu třídu znala, tak bych možná udělala skupinky jinak, ale takto jsem nemohla podchytit to, aby jeden lepší byl v každé skupince. A kdy mám jako žít? Ty přípravy na zeměpis jsou nekonečné, pokud chci dělat něco jiného, než to, co dělá učitelka v hodině. Proč mi trvá vytvoření jednoduchého úkolu tak dlouho? A to si mám připravit dvě hodiny na týden. Až budu učit 6 hodin denně, tak budu spát 3 hodiny denně, nebo se naučím přípravu udělat rychle? Vždy jsem si myslela, že mě více bude bavit učit zeměpis, ale teď když vidím tu práci, tak matika bude asi jednodušší. Tam umím téměř vše, ale v zeměpise mám dost mezer ve vzdělání. Fakulta mi nepředala ty informace, které by měly umět děti na ZŠ. Já je už dávno zapomněla, pokud jsem je vůbec uměla. Předminulý týden jsem řešila jeden výchovný problém, kde jedna holka měla mobil, ve kterém byly zapojené sluchátka, a hrála v nich hudba. Ta holka byla tak drzá. A prý se jim ten mobil nesmí zabavit. A ještě ke všemu ji začala omlouvat maminka mailem, že jí ona psala SMS, takže ten zvuk bylo jen oznámení příchodu SMS. Maminka nevěřila, že její dcera porušovala školní řád. To je fakt hrozné, jak jsou ty děti svaté v očích rodičů. Toto je nejhorší na těch dětech – jejich rodiče, kteři neumí uznat chybu svého broučka, dát mu výchovnou facku a naučit je slušnému chování.
378	91	geografie	3	1	1	1	1	1	2	1	Zlepšuje se to. Teda ta část v kabinetě. Martina si už tak často neztěžuje (hlavní problém už odpadl), takže už se bavíme o více věcech než jen o tom, jak je škola a školství špatné. Vyprávěla mi vtipné okamžiky, které se jí stali ve škole, ale taky ty smutné. Například jednomu žákovi vloni zemřela maminka (a pár týdnů na to králík) a ona to uměla vyřešit tak, jak by mě to v životě nenapadlo. Nedokážu si představit, že mi do kabinetu přijde brečící chlap a vysvětluje důvody, proč žák nepřijde do školy. A pak jak to vysvětlit žákům ve třídě? A jak se chovat k tomu klukovi? A ona to zvládla podle mě výborně. Obdivovala jsem ji. Užila jsem si Dny geografie, ale nebyla jsem jediná. Všichni z toho byli nadšení. Žákům při zpětné vazbě zářily očička, když si jen vzpomněli na to, jak běhali po fakultě a hledali QR kódy. To, že některé skupinky ani nedokázali odpovědět na jednoduchou otázku je jiná věc, ale ten den bylo hlavní, že je to bavilo. A uvědomila jsem si, že je škoda, že nemáme stálý přístup do počítačové učebny, kde bychom mít hodinu o GIS. Doufám, že jednou budu učit ve škole, kde tato možnost bude. Bylo totiž vidět, když si žák na něco sám sáhne, je to pro něho lepší, než když jen má poslouchat. A taky jsem si uvědomila, že takové akce vedou ke sblížení s žáky. Za ty tři hodiny, které jsem s nimi strávila, jsem si zapamatovala tolik jmen, co za celou praxi. V jedné hodině matematiky jsem zažila trapas. Nevěděla jsem, jak mám spočítat jeden příklad. Vůbec jsem netušila, jak na tom mám jít. A hlavně jak z toho vybruslit. Nejprve to měla spočítat jedna holka, tu jsem pak posadila, protože jsem sama začala váhat s řešením. A já to nedopočítala. Provázející učitelka tam zrovna nebyla a nikdo z dětí mi nedokázal říct, že v zadu v učebnici jsou výsledky. Jsou to smradi, nechali mě v tom vykoupat. A já se topila. Nevypočítala jsem to. A řekla jsem, že fakt nevím, jak na to. Výsledek měl vyjít v záporném čísle a oni podle učebnice vůbec o záporném exponentu neuvažují, ale v tomto příkladě vyšel! No byla to lekce – příště propočítat všechny příklady, než si stoupnu před děcka. Minulý týden jsem měla nahlášenou hospitaci z fakulty. Tu hodinu jsem měla připravenou a Martina se taky extrémně snažila, aby to dopadlo dobře, prošly jsme si spolu můj plán, řekla mi komentář k daným aktivitám. Byla mi dost velkou pomocí. A jak jsem to měla dobře připravené, tak jsem ani nebyla nervózní a dopadlo to dobře. Ale co se mi nepovedlo, to jsou hodiny zeměpisu. Snažím se vymyslet zajímavé aktivity a pak to nedokážu ukočírovat. Skupinová práce je dost náročná pro učitele. Učitel musí mít opravdu respekt, vybere si třídu, která umí pracovat a nekecat a hlavně učitel musí neustále upozorňovat na to, že je stále hodina a ve vedlejších třídách se učí. Zeměpis mě zatím prostě zklamal, ale možná to bylo špatnou volbou aktivit. Tu poslední hodinu zkusím jinak, třeba se to povede. Musí se to povést. Chybí mi zpětná vazba. Martina moc nekomentuje moje hodiny, pokud se nedožaduji. Ale na druhou stranu, když mi odpoví na moji otázku „Jaká by ta hodina?“ tak odpoví většinou pro mě dobře. Prý i ty hodiny, co se mi nepovedli podle mě, nebyly špatné. Například mi pochválila pracovní list. Ale já bych brala i tu negativní zpětnou vazbu, když by byla v přiměřené míře.
379	91	zeměpis	4	1	1	1	1	1	2	1	Na praxích jsem na ZŠ, kam jsem sama chodila jako dítě. Už když jsem se šla domluvit na praxe, bylo to úplně něco jiného, než na Slovaňáku (ZŠ, kde jsem byla minulý semestr na praxích). Milé přivítání, radost z oživení běžných záležitostí školy, z opětovného setkání. Pan ředitel se snažil vybrat nejlepší provázející učitelku na matematiku, na zeměpis byla jediná možnost, protože aprobaci na tento předmět tam má jen jeden učitel, který mě učil. Paní zástupkyně (učitelka na matematiku) mě na matiku neučila, takže jsou pro mě její metody novinkou. Na chodbách potkávám známé tváře z řad učitelů, jsou rádi, že mě po letech zase vidí, i když jsem si dle jejich slov vybrala nejhorší povolání, jaké jsem jen mohla. Ale berou to s legrací, protože už na ZŠ tušili, že jednou budu chtít učit, takže je mé rozhodnutí nepřekvapilo.Náslechy v zeměpisu jsou chvíle, kdy dost trpím. Když jsem šla na ty náslechy, tak jsem si říkala, jestli se něco změnilo od doby, kdy jsem tam chodila já. Nezměnilo, možná k horšímu. Říkám si, jestli je vůbec možné, že učitel vůbec neučí. Za tři náslechy pouze zadal samostatnou práci – hledej v učebnici. Žádné vedení, on si dělal práci, kterou sám potřeboval. Dostalo se mi pozitivní zpětné vazby po hodině strávené v zeměpise. Žáci za mnou přišli a řekli, že jsou rádi, že se konečně něco naučí, že nevyplňují samostatně nějaké pracovní listy, ukazujeme si na mapě, že jsem si připravila prezentaci. A prý je to i bavilo. Na druhou stranu mi přijde smutné, že to tak opravdu je. Oni jsou rádi za to, že s nimi někdo probírá učivo! Konečně se ke mně dostala pořádná zpětná vazba od provázejícího učitele. Paní zástupkyně mi opravdu dost podrobně rozebrala moje hodiny. Měla dobré připomínky k tomu, co dělám dobře a co špatně, co bych měla vylepšit. Nikdy by mě nenapadlo, že je důležité psát černou fixou (ostatní jsou hůře vidět). Taky jsem si neuvědomila, jak často mluvím do tabule, když počítám a že je to hůře slyšet v zadních lavicích. A to je konstruktivní zpětná vazba, která mě může posunout dál. Nejen mi říct, že to bylo dobré. Pár nevýhod však tato volba ZŠ má. Mám strach z chyb, které udělám, protože bych ty chyby udělala před někým, na jehož názoru mi záleží. Také mi není úplně příjemné sezení v pracovně u paní zástupkyně. Je to hned u ředitelny, neustále se tam řeší nějaké věci (a často ne příjemné). No vidím tam sice realitu školy, ale asi bych se cítila lépe v nějakém normálním kabinetu.
380	91	zeměpis	5	1	1	1	1	1	2	1	Přijde mi, že žiji ve dvou vesmírech. Jeden obsahuje matematiku – přesně stanoveno, co se má dělat, inovace se nepřijímají, musí se jet podle jasně zadaného mustru, hra je sprosté slovo i u páťáků, technologie nemají co dělat ve výuce matematiky, zajeté metody jsou jediné, které na matematiku fungují, každá moje chyba (nedůsledné upozorňování na mínus před závorkou, vyslovení termínu, který žáci neznají nebo používají, ...) je „trestána“ pohledem provázející učitelky, která mi přitom tvrdí, že chybuje každý. Dospělo to až tak daleko, že si tu nejtěžší látku celého ročníku chce odučit sama. Na jednu stranu to chápu, ale pak si říkám, že to stejně někdy budu učit sama a naučit se učit musím. Vím o svých chybách a přiznám si je. Snažím se z nich poučit, ale není to tak jednoduché. Ráda bych si vyzkoušela nějakou hodinu podle sebe. Ona je z mého pohledu výborná učitelka. Žáci opravdu ukazují na to, že jim nechybí znalosti. Vždy jsem její výklad chápala, když jsem ji jeden rok měla na matematiku. Ale … teď se na to koukám z jiného pohledu. Na násleších mi chybí dostatečná motivace, žáci sice počítají, ale často mi chybí pádný důvod, proč já bych se to sama měla učit. Říkám si, jestli by to nechtělo nějakou inovaci. Ale jak vlastně motivovat žáky pro počítání algebraických výrazů nebo rovnic? Motivovat v hodinách tohoto předmětu je nesmírně těžké. Matematika je pro ni (a celé vedení školy a většinu učitelů) předmět, který je klíčový, ale jejich metody jsou stále stejné. Ve vedení by měly být různé aprobace, nejen matematika a fyzika. Druhý vesmír je zeměpis, kde to funguje zase jinak. Důležitost předmětu na celé škole je pošlapána už samotných přístupem učitele (jediným aprobovaným), který z pěti hodin náslechů, kterých jsem byla svědkem, odučil v součtu 15 minut. Většinu času trávil pozdním příchodem do hodiny, svoji vlastní prací, třídnickými záležitostmi, hodnocením nesmyslných úkolů, které žáci dostali v minulé hodině (překreslování obrázků, odpovědi na otázky z učebnice, vyplňování pracovních listů atd.), odbíhání si vyřizování telefonátů. Samostatná práce je fajn, ale musí být dostatečně vysvětlena, takže pokud si žáci ze všeobecné cirkulace atmosféry odnesou, že teplo je nahoře a chladno dole (a jsou schopni mi pak tvrdit, že na horách je větší teplo, jak v nížinách), protože pan učitel říkal, že se mají šipky směřující dolů vybarvit modře a červeně ty, kterou jdou nahoru, tak je něco špatně. Ale když učím, mám tam volnost. Můžu si dělat, co chci. Mám volné ruce. Jaký styl výuky uznám za vhodný, můžu si vyzkoušet. Neodrazuje mě od moderních technologií, i když jim nevěří. Žáci odchází z mých hodin nadšení a já taky. Například jsem zkusila s žáky diskuzi na téma, jak člověk přetváří reliéf. Bylo super, jak se ptali, co všechno může být antropogenní tvar reliéfu. Hodinu jsem vyvrcholila zápisem, který byl v podobě pojmové mapy, na kterou koukali jak tele na nové vrata. Nebo jsem připravila QR kódy na téma osmitisícovky. A tam jsem zase odcházela trochu zklamaná. Tolik práce mi to dalo a účinek? Téměř žádný. Žáci kolikrát jen stáli u mobilu a hledali jednu odpověď na jednu otázku v křížovce 15 minut. A jejich čtenářská gramotnost? Nulová. Ale musím věřit, že když si budu žáky sama budovat, tak to bude lepší. Taky jsem si jistá svých chyb při vysvětlování, dám větší důraz na vysvětlení aktivity, projdu s nimi jeden vzorový QR kód. A taky motivace mohla být lepší. No jak je vidět, výuka může být různá. Někde to funguje lépe, někde hůře. A já se budu ještě dlouho učit poznávat, jak na to.
381	92	matematika	1	1	1	1	1	1	1	1	Dnes to bylo velmi náročné, ale zase mi to o kousek více přiblížilo učitelskou profesi. V hodině matematiky dnes děti počítaly docela pěkně. Líbí se mi, jakým způsobem učitelka s dětmi pracuje, vyhledává a vymýšlí jim příklady nejen z učebnic, ale vybírá typové příklady i z přijímaček nebo matematických soutěží. To bych také jednou chtěla dělat. Je pravda, že je to ale dost náročné na přípravu, sama učitelka to dneska před dětmi zmínila v souvislosti s tím, že si toho neváží. Něco na tom je, snaží se dětem obsáhnout všechny možné příklady, aby jim pomohlo to, že už se s něčím takovým setkali a některé úkony si dokonce zautomatizovaly, ale ony to vidí jen jako týrání. Dnes tak jeden žák nazval pracovní list, který mu zadala k vypracování přes prázdniny. Také bych ale jednou chtěla děti takto týrat, myslím si, že právě na takové učitele potom vzpomínají v kladném slova smyslu a teprve poté ocení jejich snahu je něco opravdu naučit. Líbilo se mi, že paní učitelka zapojila do dnešní výuky opakování na určování společného jmenovatele proto, že ji o to včera poprosila jedna žákyně, protože tomu ještě pořád nerozuměla. Také jsem velmi ocenila, že žáka, který chyběl si posadila dozadu a během samostatné práce mu vysvětlovala látku, na kterou chyběl. Pokud by mi to čas dovolil, určitě bych ráda něco podobného dětem ráda nabízela. Celkově jsem se ve třídě cítila velmi uvolněně a klidně. Bylo to vidět i na žácích, že mezi nimi panuje klidná atmosféra, snažili se úkoly plnit včas a správně. V další hodině jsem řešila to, že dítě dostalo šílenou křeč do nohy. Jelikož jsem tam byla já, dostala jsem za úkol situaci vyřešit, aby učitelka mohla zůstat ve třídě. Zprvu jsem nevěděla, co dělat, ale uklidnila jsem se a vše se v klidu vyřešilo. S žákem jsme došli za zdravotnicí, která mu dala magnesium, které má u sebe jen pan ředitel a namazala se mu noha mastí. Bylo vidět, že ho to bolí, chtěla jsem mu ještě více pomoci, ale v tu chvíli jsem neměla jak. Nakonec se ukázalo, že se žák včera praštil do nohy o lavici, když končila přestávka. Na základě toho jsme ještě vyhledali včerejší dozor, kterému jsme nahlásili, co se stalo, aby to pro případ potřeby zapsal do knihy úrazů. Žáka ale naštěstí noha během dne postupně přestala bolet, takže snad bude vše v pořádku. I když mě zprvu situace trochu zaskočila, jsem ráda, že pokud by bylo třeba, věděla bych přibližně, jak se v takové situaci znovu zachovat.
382	92	matematika	2	1	1	1	1	1	1	1	V sedmé třídě momentálně probírají zlomky. S paní učitelkou jsme vymyslely, že hodinu, kterou bych měla vést připravíme netradičně. Připravily jsme si pro děti zlomkový maraton. Myslím si, že to děti opravdu bavilo, bylo to něco jiného, ne úplně tradičního. Bylo na nich vidět, že je to baví, opravdu se snažili. Měli jsme tam ale jednoho žáka, kterému to hrozně nešlo, i ty jednodušší příklady měl špatně. Paní učitelka tedy cvičení, které měl špatně vzala, zmuchlala, dala mu novou kopii, aby to zkusil ještě jednou. Přemýšlela jsem, jestli bych na jeho místě byla ráda nebo ne. Na podruhé ale již měl méně chyb. V té stejné hodině donesl jiný žák výsledky, které měl téměř bez chyby, ale chyběly mu tam výpočty. Paní učitelka se jej tedy zeptala, jestli ty výpočty má někde bokem, aby jí je mohl ukázat. Samozřejmě neměl, ale jelikož s paní učitelkou mají pěkný vztah, sám se přiznal, že to opsal. Paní učitelka u řekla, jestli chce dostat body nečestně, že ale jediný, koho obere, bude on sám. Žák se paní učitelce omluvil, že to nechtěl udělat, body si udělit nenechal a šel si zadání spočítat znovu. Vím, že mě v tu chvíli napadlo, že učitel opravdu řeší hrozně moc věcí naráz a musí být velmi všímavý a umět číst mezi řádky. Nejsem si jistá, jestli by mě to zrovna u něj totiž napadlo. Celkově ale hodinu musím zhodnotit jako velmi vydařenou, i když většina nestihla vše, co jsem si pro ně připravila, myslím že se jim i tento způsob výuky líbil. Deváťáci za mnou přišli, že by chtěli vysvětlit něco, co nepochopili v hodině od paní učitelky. Ví, že pokud mám čas, nemám problém s tím se s nimi na něco podívat. Celou hodinu jsme řešili slovní úlohy. Musím se přiznat, že u některých mi chvilku trvalo, než jsem přišla na to, jak to dětem vysvětlit tak, aby to pochopily. Slovní úlohy totiž pro ně bývají velmi složité. Děti si stěžovaly, že s paní učitelkou na semináři celou hodinu počítaly příklad, který na konci musely škrtnout, protože ho měly špatně. Říkaly také, že to vypadalo, že paní učitelka neví, co s tím a že je nepřipravená. V hodině jsem nebyla, takže to nemohu úplně posoudit, ale myslím si, že to nemuselo nutně být tím, že paní učitelka nevěděla, co s tím nebo tím, že nebyla dostatečně připravená. Mohlo se stát, že nevěděla, jak to dětem v tu chvíli vysvětlit, nebo že udělala nějakou numerickou chybu, kterou zrovna neodhalila. I takové věci se totiž mohou stát. Proto jsem s ní velmi soucítila a dětem se danou situaci snažila vysvětlit. Celkově jsem si ale říkala, že povolání učitele je opravdu náročné, neustále jej totiž kontroluje a pozoruje v každé hodině několik desítek očí, které umí být velmi kritické a velmi často se stává, že chyby učitele děti prostě netolerují. Myslím tedy, že v tomto případě je vhodné, aby se učitel dětem omluvil a přiznal se, že momentálně chybu opravdu nevidí, ale jelikož chce, aby tomu žáci rozuměli, připraví si vysvětlení a opravu příkladu na další hodinu. Případně bych také mohla za nějakou malou jedničku nechat dobrovolníky, jestli chybu odhalí a na příští hodinu ji opraví.
383	92	matematika	3	1	1	1	1	1	1	1	V rámci praxe jsem se dostala jako pedagogický dozor na další výlet. V rámci projektu „Škola pro udržitelný rozvoj“ jsem jela se sedmáky na výlet. Byla to velmi zajímavá zkušenost. Je zajímavé, jak se děti chovají úplně jinak na výletě a ve škole. Překvapilo mě, že jsem si poměrně velmi rychle zapamatovala jména úplně všech, i těch, které jsem ještě tolik neznala. Moc se mi líbily hry a aktivity, které pro žáky měly lektorky připravené ke stmelení kolektivu. Bylo vidět, že v průběhu se v kolektivních činnost zlepšovali. Na začátku se úplně jako jeden tým nechovali. Celkový program se mi moc líbil, akorát byl pro žáky velmi náročný, bylo vidět, že jsou již hodně unavení. Jelikož jsou to ale děti, tak k večeru našli někde nějaký záložní zdroj energie a samozřejmě na pokojích úplný klid nebyl. K našemu milému překvapení ale nikdo nevycházel z pokojů a nechodil po budově, ani jsme nikoho nepřistihli, jak by se snažil dostat do jiného pokoje. Podařilo se mi dokonce pobyt proložit chvilkou matematiky. Většina žáků z toho nebyla úplně nadšená. Zejména proto, že jsem jim tím ubrala část z jejich osobního volna, ale na druhou stranu udělali něco užitečného a tím pádem se tolik nenudili a nezlobili. Dokonce část z nich měla obrovskou radost z dobře odvedené práce a byli nadšení z toho, kolik toho zvládli udělat. Nakonec jsem je alespoň odměnila čokoládou, čímž jsem si další část z nich opět usmířila. Povídala jsem si s paní učitelkou, jak to takhle vůbec funguje, když jede s dětmi na výlet. Dozvěděla jsem se, že zaplacené to nedostává, že vlastně všichni učitelé jezdí takto s dětmi i v rámci svého volného času. Myslím si, že to je o důvod víc, aby si toho děti mnohem více vážily a možná by se potom snažily být méně problémové. Každopádně i přes to, mně to hrozně bavilo a opět jsem se utvrdila v tom, že se opravdu chci stát učitelkou, i když to není vždy tak jednoduché.
384	92	občanská výchova a výchova ke zdraví	4	1	1	1	1	1	1	1	Dnes jsem si odučila hodinu, kterou sem měla připravenou, i tak jsem ovšem během výuky dělala určité změny a přizpůsobovala se situaci. Podařilo se mi probrat vše, co jsem chtěla, protože mi ještě zbýval vymyslela jsem aktivity navíc tak, že jsem pokryla celou hodinu, tak, jak jsme potřebovala. Dokonce mě inspiroval jeden žák tím, že si sám od sebe samostatnou práci ohodnotil. To mi přišlo jako dobrý nápad a zapojila jsme do toho celou třídu. Každý se měl podle svého nejlepšího vědomí a svědomí ohodnotit, měli vzít v potaz nejen výsledky ze samostatné práce, ale i to, jak moc byli v hodině aktivní a jak moc se do výkladu zapojovali. Na žácích bylo vidět, že je to poměrně baví a opravdu diskutovali nad tím, jak se ohodnotit. Celkově jsem z této hodiny měla velmi dobrý pocit a myslím, že jak já, tak i žáci jsme si hodinu užili. A právě taková hodina mě utvrdila v tom, že mě vyučování opravdu baví a když ně všechno jde přesně podle mých představ, baví mě řešit nepředvídatelné situace, které jsem v této profesi naprosto běžné. Myslím, že, co se o práci učitele rozhodně říci nedá, je to, že by to byla nudná a stereotypní práce. Líbí se mi, že každá hodina je jiná, s každým žákem se musí pracovat a komunikovat trochu jinak (což se pořád ještě učím a je to asi jedna z těch náročnějších aktivit, které se ještě pořád učím). V další hodině jsem na náslechu zažila situaci, kdy byli žáci naprosto nesnesitelní. Bavili se, vyrušovali, učitelka se snažila několikrát situaci ve třídě uklidit, avšak bez úspěchu. Bylo mi té učitelky i těch pár jedinců, kteří dávali pozor, líto. Snažili se, co mohli, ale ostatní to absolutně nerespektovali. Paní učitelka byla po hodině unavená a sama z té hodiny byla nešťastná. Od paní asistentky jsem se později dozvěděla, že se takto nechovali jen v této konkrétní jedné hodině, ale celý den. V této chvíli jsem si říkala, že asi opravdu se najdou dny, kdy se člověk cítí absolutně bezmocný, on se snažil a udělal vše, co mohl, když s ním ale žáci odmítají komunikovat, je to špatně. Tou lepší variantou je ještě to, že takový den v některých třídách nastane jednou za čas. Problémem však nastává, pokud takovýto stav přetrvává dlouhodoběji, v tomto případě si myslím, že to ale musí vadit i samotným žákům, kteří se přes vyrušování spolužáků, byť by chtěli, moc nenaučí. Některé dny jsou lepší a některé horší, tak je to ale i v životě. Myslím si, že to ale platí i v učitelské profesi oboustranně. Někdy má horší den učitel, někdy žák a je jen na nich, zda si vyjdou vstříc a nějak to obě strany zvládnou, nebo zda si budou dělat zbytečné naschvály. I když je někdy těch horších dnů více, člověk by se určitě neměl nechat odradit a měl by si stále připomínat ty lepší momenty. Naposledy se mi v jedné třídě podařila vysvětlit určitá látka i dítěti, které s ní dlouhodobě bojovalo a nešla mu. Popravdě jsem si připadala, že mám větší radost, než ten žák. Vůbec mi to ale nevadilo. Myslím si, že nechtěl dát najevo svou radost před spolužáky, i když i ti ho velmi pěkně podpořili a měli radost s ním. A přesně takové momenty jsou osobně pro mě důležité, aby mi připomínaly, že ne vždy je vše černé, tak jak se na první pohled může zdát. Povolání (resp. poslání) je to velmi důležité a jsem velmi ráda, že každý den můžu realizovat něco, co má smysl nejen pro mě, ale i pro žáky, i když si to ještě momentálně třeba ne úplně všichni plně uvědomují.
385	92	občanská výchova a výchova ke zdraví	5	1	1	1	1	1	1	1	Dnes to bylo opravdu náročné. Občas si říkám: „Je tohle vůbec možné?“ Nad některým chováním dětí se opravdu dost podivuji. Někteří se chovají takovým stylem, že je jim vlastně úplně jedno, že s nimi hovoří učitel. Chovají se tak, jako kdyby ten učitel byl největší spodina, se kterou se setkal. Pochopila bych to od rodičů dětí …. ale přímo od dětí? Evidentně přebírají to, co slyší doma. V jedné třídě je chlapec s velice problémovým chováním, ve třídě je kvůli tomu i paní asistentka. Žák v hodinách nejeví většinou o učivo zájem. Dost často se hádá nejen s učiteli, ale i se spolužáky. Sama jsem byla svědkem jedné dost nepříjemné hádky, která proběhla mezi ním a učitelem. Žák odmítal pracovat, odšroubovával místo zadané práce šroubky z lavice. Do řešení konfliktu se zapojila i asistentka, což celé situaci úplně nepomohlo. Nakonec byla žákovi udělena poznámka a do konce hodiny seděl a nic nedělal. V takových chvílích přemýšlím nad tím, o jak složité a těžké povolání se jedná. V některých situacích jsou učitelé bezmocní a mají poměrně málo prostředků, pomocí kterých by docílili to, co potřebují. Sama jsem z té situace neměla vůbec dobrý pocit a přemýšlela jsem, co vedlo toho žáka k tomu, aby se nejen k paní učitelce takto choval.
386	93	matematika	1	1	2	2	1	-1	1	1	Dnes jsem poprvé v životě učila celou třídu. Byla to matematika v osmé třídě, konkrétně šlo o procvičování Pythagorovy věty na příkladech. Myslím, že je dobře, že jsem napoprvé nevysvětlovala žádnou novou látku, ale jen jsme procvičovali znalosti, které už by žáci měli vědět. Než jsem šla do třídy, p. učitelka mi řekla, co bychom přibližně v hodině měli všechno stihnout a půjčila mi učebnici. Sepsala jsem si na papír, co všechno postupně s dětma chci dělat, ale byla jsem asi nervózní a asi po 10 minutách jsem tyhle svoje podpůrné zápisky někam založila. Nechtěla jsem je před třídou hledat, takže jsem improvizovala. Nakonec to nebylo vůbec špatné, asi po dvou minutách jsem se přestala klepat, a dokonce mě to i bavilo. Když jsem přišla do třídy, představila jsem se a řekla jim, že je dnes budu mít na matematiku já. Do třídy jsem si přinesla model kvádru a krychle a společně jsme hledali stěnové a prostorové uhlopříčky v daných útvarech. Žáků jsem se ptala na různé otázky, které s tématem souvisely (které z uhlopříček jsou stejně dlouhé, …). Když jsme si téma dostatečně zopakovali, šli jsme počítat. Nakreslila jsem barevně na tabuli náčrt příkladu, žáci potom chodili postupně k tabuli a příklad řešili. Když nevěděli, jak postupovat, zeptala jsem se celé třídy a společně jsme přišli na řešení. Takto jsme spočítali dva příklady, když jsme dopočítali, stručně jsme zopakovali, co a proč jsme počítali a jak jsme došli k výsledku. Následně jsem jim dala samostatnou práci. Bylo to cvičení v učebnici, ve kterém měli u pěti tvrzení zjistit, jestli jsou pravdivá. Řekla jsem jim, ať netipují a vždycky si danou situaci načrtnou. Pak jsem procházela třídu a dívala se, jak jim práce jde, kolik toho už mají a jestli to mají dobře, případně jsem jim něco málo poradila, když nevěděli, jak dál. Asi po pěti minutách už měla většina žáků hotovo, a tak jsme si cvičení společně kontrolovali a odpovědi zdůvodňovali. Ještě jsme ani nedokončili poslední příklad, když v tom zazvonilo. Nevěděla jsem, jestli mám uprostřed věty přestat mluvit a respektovat zvonění, nebo to dodělat, nakonec jsem už jen v rychlosti řekla správnou odpověď posledního úkolu, aby si to mohli zkontrolovat. Z hodiny mám celkově dobrý pocit, byla jsem překvapená, že jsem to docela zvládla, i když bych toho hodně chtěla ještě zlepšit, např. víc pracovat s časem a také ještě víc zapojovat žáky, aby něco říkali, nebo chodili k tabuli. Paní učitelka seděla při výuce vzadu v lavici a potom mi poskytla zpětnou vazbu, za což jsem moc vděčná.
387	93	matematika	2	1	2	2	1	-1	1	1	Svůj druhý záznam budu psát o hodině matematiky, kterou jsem měla v 9. Třídě. Že tuto hodinu budu učit jsem se dozvěděla hodně narychlo, asi 15 minut před hodinou. V této době jsem si zhruba zapsala, co s žáky budu dělat, měla jsem s nimi probírat násobení lomených výrazů. Když jsem přišla do třídy, bylo vidět, že jsou překvapení. V prvních chvílích nevěděli, co se děje, protože jsem jejich třídu nikdy před tím neučila. Na chvilku zavládnul ve třídě rozruch, ale řekla jsem jim, ať se zklidní, a tak to taky udělali. Ve třídě neměli zasedací pořádek, což bylo pro mě docela nepříjemné, protože když jsem někoho vyvolávala, musela jsem říkat: „tak třeba Ty“, uhazovat na ně prstem a podobně. Žákům to nejspíš nevadilo, spíš to bylo nepříjemné mně. V první části hodiny jsem s nimi krátce zopakovala, co všechno už s lomenými výrazy umí. Nejprve mi připadalo, že moc nechtějí komunikovat, postupem času to bylo lepší. Když jsem jim ukázala pár příkladů, ještě jednou jsme zopakovali, jak při násobení lomených výrazů postupovat, tentokrát už všechno říkali žáci. Pak jsme začali dělat cvičení v učebnici. Měla jsem pocit, že je ve třídě trochu ruch, tak jsem jim říkala, ať jsou zticha, ale zabralo to jen na chvilku. Tak jsem to potom udělala tak, že vždycky jeden z žáků diktoval příklad, druhý si ho zapsal na tabuli a pak nahlas říkal, jak při počítání postupuje. Žákům jsem pak řekla, ať jsou solidární k těm, co mluví u tabule, protože je jim to nepříjemné, když jim do toho někdo mluví. To docela zabralo, ale pak jsem jim stejně dala za úkol, aby ti, kteří počítají rychleji, než je naše tempo u tabule, počítali cvičení dál. Jenže pak jsem si uvědomila, že vlastně nevím, jestli jim za to můžu dát malé jedničky, takže jsme to už pak nijak neřešili a nijak jsem jim to pak nezkontrolovala, což mě zpětně mrzí. Během hodiny jsme dělali čtyři různá cvičení ze sbírky příkladů, ale z každého jsem vybrala jen tři až čtyři příklady. Více jsme toho nestihli, protože jsme se zasekli u jednoho příkladu, kdy jsem si nevšimla, že žák udělal chybu, se kterou počítal dál. Když zazvonilo, akorát jsme dokončili poslední příklad, který jsem měla v plánu udělat, což mě překvapilo, protože jsem neměla moc času přemýšlet nad časovým rozvržením hodiny. Celkově z hodiny nemám moc dobrý pocit, chtěla bych učit tak, aby žáci více střídali aktivity a mít něco vždy připravené i pro ty šikovnější, kteří by se jinak mohli nudit.
388	93	matematika	3	1	2	2	1	-1	1	1	Dnes budu psát o suplované hodině matematiky. Byla jsem ve třídě 9.B jako asistentka u jednoho žáka, a tak jsem, jako obvykle, hned po zvonění přišla do třídy. S mým příchodem trochu klesl ruch ve třídě, ale ne zas nějak moc. Asi deset minut o třídy nepřišla vyučující, shodou okolností třídní. Po této době doběhla udýchaná kolegyně zmiňované chybějící kantorky, která učí taktéž matematiku, jejím druhým oborem je zeměpis. Musím říct, že moc obdivuji, jakým způsobem paní učitelka hodinu improvizovaně zvládla. Nejprve se ptala žáků, jestli chtějí raději počítat, nebo zeměpis. Odpověď byl zeměpis. Paní učitelka vzala flash disk, který měla na klíčence, zapojila do PC a začala dětem přes projektor ukazovat zajímavá místa světa, všechno doplňovala komentářem a dětem kladla různé otázky. Nejvíce mě na hodině zaujalo to, že přestože to byla suplovaná hodina, při kterých většinou tato třída tak nějak automaticky vypne, v této hodině byli všichni úplně zticha, dávali pozor, ptali se. Jelikož jsem v jejich třídě asistentkou, dobře vím, jak dávají pozor v jiných hodinách, a tak mě to naprosto překvapilo. Zajímalo by mě, jak to paní učitelka dělá, jak to, že má takový respekt. Celou hodinu ani jednou nezvýšila hlas, mluvila klidně. Jednou bych takové pozornosti třídy také chtěla dosáhnout.
390	93	fyzika, chemie a technická výchova	5	1	2	2	1	-1	1	1	V druhém záznamu z reflektivního deníku bych se chtěla vrátit k hodině fyziky v 8. třídě, kterou jsem učila. Měla jsem za úkol s žáky probrat, jaký je rozdíl mezi jednoduchým a rozvětveným elektrickým obvodem a také co tento rozdíl znamená pro hodnoty napětí a proudu v obvodu. Rozhodla jsem se, že s žáky dojdeme k popisu chování těchto veličin tak, že budeme postupně měřit hodnoty napětí a proudu při různých zapojeních. Po krátkém úvodu jsem žáky zavolala za mnou dopředu a měřili jsme hodnoty napětí a proudu. Snažila jsem se, aby byli žáci co nejvíce zapojení do dění v hodině, a tak jsem jim dávala za úkol např. odečítat hodnoty z multimetru nebo zapisovat naměřené hodnoty na tabuli. Několik kluků ze třídy se pořád tak nějak smálo, tak jsem se snažila dost zapojovat právě je. Byl tam ještě jeden „zajímavý“ žák, který vypadal, že vším, co říkám, tak nějak opovrhuje. Myslela jsem si, že je mu to už jasné a nudí se. Z toho důvodu jsem mu nabídla, že jestli chce, může další obvod sestavit sám, podle schématu, které jsem nakreslila a tabuli (byl to opravdu jednoduchý obvod, nic zákeřného). Řekl mi, že klidně. Když obvod sestavovat, viděla jsem, že vůbec neví, co dělá. Tak jsem mu začala trochu radit a on mi poměrně drze řekl, že to zvládne sám. Pak jsem mu řekla, aby se pozorněji podíval na schéma na tabuli, načež žák se začal vztekat, že nechápe, proč jsem na tabuli to schéma vůbec kreslila, když obvod, který po něm chci vůbec podle schématu nevypadá. Začala jsem tedy vysvětlovat souvislost mezi schématem a obvodem. Když žák viděl, že přece jen možná neměl pravdu, řekl sprosté slovo, otočil se a odešel pryč. Vůbec jsem nevěděla, jak mám reagovat. Dobré na tom bylo, že ostatní žáci mu říkali, aby přestal a že se má smířit s tím, že neví všechno, takže jsem nemusela nic říkat já. Potom, co jej napomenuli spolužáci přestal. Kvůli dialogu s výše zmíněným žákem jsem nestihla hodinu dokončit tak, jak jsem měla původně v plánu. Naměřené hodnoty s žáky musela analyzovat paní učitelka až další hodinu fyziky. Kdybych tuto hodinu učila znova, rozhodně bych udělala hodně věcí jinak. Možná jsem si měla lépe promyslet, v jakém pořadí budu napětí a proudy měřit. Dále bych už znovu nenechala žáka samostatně sestavovat elektrický obvod podle schématu, pokud bych si nebyla jistá, že to zvládne. Dále jsem měla více dbát na to, aby zápisy naměřených hodnot na tabuli byly přehledné. Co se týká kázně žáků, myslím, že s reakcemi, jakou jsem zažila v této vyučovací hodině, se nejspíš jako učitelka ještě v praxi setkám. Doufám, že se na ně naučím co nejlépe reagovat.
391	94	biologie	1	1	1	1	2	1	1	1	Nový začátek - první den ve škole, těšila jsem se. Byla jsem až netrpělivě zvědavá z toho, jak bude vše probíhat. Jaký bude můj provázející učitel? Přijme mě v pohodě? Dřív jsem pracovala na jiné ZŠ, kde jsem měla s ostatními učitelkami hluboce přátelský vztah. Nehledě na věk i zkušenosti to pro mne bylo prostředí plné otevřenosti. Po dvou hodinách proběhl první kontakt. Bylo to zvláštní. Přišla jsem se všemi možnými, velkými očekáváními – jak se budu moct přiučit novým zkušenostem, jak budu moct pracovat s dětmi – zářné vyhlídky. Potom to přišlo. Z velkých výšin idejí jsem se propadla až na dno reality. A natloukla si nos. „Je málo času, je tu inspekce, bude to propadák, nic nevím, nejsem připravená, děcka jsou stejně hloupé, takže sebemenší snaha nemá význam.“ Takto v rychlosti na mě svými slovy a jednáním neustále působila má „mentorka“. Cítila jsem se z toho nejistě. Jak mám pracovat s dětmi, které mají od začátku nálepku „hloupý/hloupá“? Má tedy vůbec cenu snažit se, vynakládat svůj čas a úsilí na práci, která bude následně zbytečná? První hodiny jsem je pozorovala… Nezdálo se mi vše tak zbytečné – některé děti reagovaly, některé to i bavilo. Zvláštní… Proč byl tedy pohled mé provázející učitelky tak veskrze negativní? Způsobilo to u ní tolik let praxe v této profesi? A dopadnou všichni učitelé takto? Připadala jsem si z toho bezmocně – vypadá to totiž tak, že ať budu dělat cokoli, stejně bude moje práce marná… Jak nepřekročit hranici vyhoření? „Třeba je to tím způsobem, jakým jim učivo podala…“ – snažila jsem se vnitřně ospravedlnit, proč žáci látku nevědí… Druhý den jsem opravovala písemky. Hm… Průměrná známka byla někde mezi trojkou a čtverkou, 4 pětky, výjimečně několik dvojek, jednička nebyla ani jedna. Z pozorování výuky se mi ale nezdá, že je učivo podáno nesrozumitelně, přijde mi, že má všechny potřebné náležitosti, veškeré prvky výuky. Čím to tedy je? Nicméně, leží přede mnou ta nejdůležitější otázka. Je jako svědění na zádech, kam nedosáhnu, nedá mi pokoj. Pořád se mi honí hlavou. Jak pracovat, abych neskončila jako má provázející učitelka? Jak hořet, ale nevyhořet? Třeba byla na začátku své kariéry jako já… Nadšená, plná energie, odhodlání něco změnit. Neznám odpověď. Nejsem si jistá, co je ta „správná“ odpověď. Jen pozoruji, hromadím, třídím alternativy, které bych mohla využít… Někdo zatne zuby, někdo zas udržuje profesionální odstup atd. Ještě nevím, co mi sedí nejvíc. Chci hledat odpovědi na to, jak správně bojovat proti vyhoření, protože cítím, jak nebezpečně blízký může být tento problém v učitelské profesi. Věřím, že i na tuto otázku se dočkám odezvy.
392	94	biologie	2	1	1	1	2	1	1	1	Uplynuly první praxe. Po počátečním seznámení - krušném negativním začátku plném beznaděje a vyhoření, které sálalo z mojí provázející učitelky, jsem si uvědomila, že právě ona nebude ta, která mne automaticky provede jen tak „radostmi“ učitelství a nepředá zkušenosti, které potřebuji. Zamyslela jsem se. Jak mám postupovat, abych z této praxe získala, co nejvíce? Jak mám jednat a mluvit, aby vše proběhlo hladce? Uvědomila jsem si, že jestliže chci dosáhnout přínosné praxe, musím být připravená. Připravená zahrnout ji všemi možnými dotazy, abych získala, co potřebuji. Světe div se. Naskytl se mi nebývalý zážitek. Zakusila jsem nečekanou vstřícnost a ochotu. To mne ohromilo, potěšilo, ale především velmi mile překvapilo. Jak málo stačilo k tomu, aby se změnil celý její přístup… To mně zpětně vede ještě k hlubšímu zamyšlení: je běžné, jak některé lidi vnímáme od prvopočátku na základě prvního dojmu negativně a okamžitě je odsoudíme, jako „špatné“, nevhodné pro spolupráci atd. – a přece, jak málo stačí, abychom něco změnili a přístup se zlepšil. Jestliže vidíme, že daného „člověka“ nezměníme, znamená to, že musíme upravit svůj přístup k němu. Spolupráce tedy najednou začala fungovat. Domluvili jsme se také na mé první vlastní výuce. Jednalo se o výuku v 6. třídě na téma jednobuněčné řasy. Snažila jsem se co nejpečlivěji připravit. Měla jsem pro žáky nachystanou flipchart prezentaci s interaktivní aktivitou, list s teorií s vynechávkami, přinesla jsem vzorky zrněnky na kůře stromů, připravila jsem opakování. Přes veškerý čas, který jsem do přípravy vložila, jsem se ovšem cítila neklidně a strachovala jsem se. Jak budou žáci reagovat na mé otázky? Budou aktivní? Jak asi budu mluvit, nepopletu něco, nezakoktám se? Budu mít vůbec respekt? To všechno se mi honilo hlavou. Už to přišlo: den D a hodina H. Počáteční „nastoupení“ před třídu, první věta – rozklepaná, ještě nervózní. A pak, jako mávnutím kouzelného proutku to opadlo. Ráz naráz bylo všechno v pořádku. „Takto to má být,“ říkala jsem si v duchu. Cítila jsem se dobře, jistě. Vše fungovalo. Byla jsem překvapená, s jakým zájmem žáci odpovídali, jak se i doptávali na věci, které je zajímali. Končila jsem hodinu: jedna dívenka si na památku odnesla kousek kůry se zrněnkou. To mě potěšilo, protože to pro mě znamenalo, že ji dnešní hodina nějakým způsobem zaujala. „Děkuji za pozornost a přeji Vám pěkný zbytek dne,“ končila jsem. Holčička v první řadě ještě dodala, že ji to dneska opravdu bavilo. Blažený pocit radosti se mi rozlil po celém těle. Byla jsem se sebou nefalšovaně spokojená. Poslední zbytečky neklidu definitivně zmizely. Cítila jsem úlevu a vděčnost. Jo! Půjde to!
393	94	biologie	3	1	1	1	2	1	1	1	Když připravuji vlastní výuku, vždy se snažím domluvit s provázející učitelkou na tom, jaké jsou zásadní body hodiny, které nesmějí být nijak opomenuty, a je nezbytné, aby byly vyřčeny. Nevyhovuje mi na tom ovšem to, že při opakování minulého učiva na začátku hodiny běžně strávíme poměrně dost času, který bych raději věnovala již tématu současnému. Je to dáno totiž tím, že se snažím relativně dodržet formu, na kterou je zvyklá učitelka i žáci. Tyto praxe přišla ovšem příjemná změna. K mé provázející učitelce přibyla ještě jedna praktikantka z MU, která už přišla na výuku na celý měsíc… Bylo to pro mne sice překvapení a trochu jsem se i lekla, že i ona má být přítomná zrovna na mé výuce přírodopisu. Ale po chvilce jsme si rychle padli do oka. Vyměnili jsme si řadu zkušeností o praxích, provázejících učitelích a o tom jak vlastní výuku koncipovat. Velmi mne potěšilo, že na rovinu dávala najevo, že ať už je tato učitelka zvyklá na své přístupy, svoji výuku si bude připravovat podle vlastního uvážení. To pro mne znamenalo velký impuls. Tím, že jsem na praxích poprvé, přišla jsem do nového prostředí, jsem mnohem více „respektovala“ názory mé provázející učitelky, přestože se mi třeba i nelíbilo to, jakým způsobem výuku vede. Pocítila jsem velkou podporu začít přemýšlet nad tím, jak chci mít výuku Já, nikoli jak ji udělat dle spokojenosti druhého. Chci udělat maximum pro to, aby hodina byla úspěšná, aby si žáci něco odnesli a byli zaujatí. To z mé provázející učitelky už často nejde cítit. Hned se mi tedy začali hlavou honit nápady na to, jak udělat např. opakování na začátku hodiny co nejvíce efektivní, ale přitom rychlé. Jak neztratit mnoho času? Jak opakování podat, aby upevnilo jejich již získané vědomosti. Dříve vše fungovalo tím způsobem, že dostali pracovní list, museli si ho nalepit, vyplnit, zkontrolovat… Teprve poté se mohlo začít s novou látkou. Jedním slovem zdlouhavé a to vše třeba jen pro 6 opakovacích otázek. Napadlo mne několik variant, ze kterých jsem pak jednu vybrala, sice mě bude stát víc práce do budoucna, ale účinek bude, věřím mnohem lepší. V tom vidím i přes práci navíc smysl. Z toho mám čistou radost. Druhá věc, která se mi na praxi přihodila, byla to, že jsem se od slečny praktikantky dozvěděla, že před ní první den jejího nástupu, (kde jsem ten den nebyla), má provázející učitelka probírala mé soukromí. Abych byla konkrétní – že jsem vdaná, proč, že ona tomu vůbec nerozumí a řešila před ní různé pochybné důvody… Vše s negativním přístupem, samozřejmě. Tuto informaci jsem se dozvěděla až po konci praxích mimo školu. Těžko říct, jak bych reagovala, kdybych se to dozvěděla ještě s ní na blízku. Tato událost mě příšerně rozčílila. Tuhnu nad nepříčetností člověka řešit soukromé věci někoho jiného před člověkem, který mne v životě neviděl. Aktuálně se mi chození na praxi protiví, ovšem nejen od teď. S mou provázející učitelkou jsem si nesedla. Prvotní příliv vulgarit, totální negace všech žáků a teď tohle. Hodně mi vše znechutila. Ovšem – díky vlastní výuce vidím a cítím, že mě učitelství baví, má to smysl, se svými výkony jsem spokojená a mám radost, že vidím, že jsou i žáci spokojení, baví je to a komunikují. Ač budu muset ještě do prosince trénovat trpělivost, nechci si kvůli jednomu člověku pokazit celý pohled na učení…
394	94	biologie	4	1	1	1	2	1	1	1	Na základě proběhlé praxe minulý semestr, ve které jsem zakusila spíše jen negativní pohled na učitelství a vůbec české školství, se má nynější praxe blyští v novém jasném světle. Jsem nesmírně šťastná za ZŠ, na které jsem a zkušenosti, které mohu získat… Ale především: konečně mi připadá, že se nacházím na místě, na kterém lze vidět, že učitelům, pedagogickému sboru dohromady a vedení školy skutečně ZÁLEŽÍ na jejich žácích. Taková představa je asi běžně očekávaná, ale v praxi ne příliš často realizovaná… O to víc si cením místa, na kterém můžu být… Snažím se nasát z toho všeho co nejvíc, pravidelně se mi stává, že při odchodu z praxe odcházím nabytá nápady na další práci, na to jak dál můžu výuku rozvíjet, co za metody bych mohla ještě aplikovat a především mám z tohoto stráveného času ve škole velkou radost, těší mě to a chci se v tom rozvíjet ještě víc. Vidím v tom smysl a cítím, že se proto dokážu velmi nadchnout. V tom si ale po nějaké chvíli kladu kontrastní otázku: sama dobře totiž vím, že jestliže chci odvést dobrou práci, stojí mě to hodně času, opravdu hodně, a proto se ptám: „Jak to všechno stihnout?“ Teď ještě pořádně neučím, výuky mám málo, nad přípravami strávím spoustu hodin, protože chci odvést kvalitní práci, která bude mít smysl. Moc se mi nechce snižovat na kvalitě v důsledku kvantity. Není to pak ono. A tak mě napadají další věci: lze pořád jet takhle naplno? Přípravy na výuku, samotná výuka, ve volném čase opravy písemek, chystání dalších písemek a pracovních listů a pořád do kolečka… A tak, je-li učitel na začátku nadšený a velmi energický, jak si může zachovat tento svůj „plamen“? Protože, jak je obecně známo, právě učitelé patří mezi profese, které velmi snadno podléhají burn-out syndromu. A existuje vůbec možnost, že by si syndromem vyhoření učitel alespoň jednou za život neprošel? Věřím, že tomu lze předejít, ale jakými metodami a principy netuším. Byla bych moc vděčná, kdyby nám někdo ze zkušených pedagogů předal své zkušenosti i v tomto ohledu: jak tedy hořet ale nevyhořet, jak správně na psychohygienu všedních dnů - když zrovna nemám svůj den, dítě mě naštvalo, příprava se nepovedla, nebo mne vedení nemotivuje, ale uzemňuje? Hádám, že rad a knih, jak na to, existuje spousta, ale co skutečně funguje?
395	94	biologie	5	1	1	1	2	1	1	1	Na praxi jsem spokojená, když přemýšlím nad tím, co všechno mi přináší – je toho nespočet: tvořím si přípravy na výuku, využívám různé metody, snažím se být adaptabilní na náhlé situace a pohotově reagovat, naplánovat a uskutečnit výuku tak, aby byla co nejkoherentnější, udělat ji zábavnou, ale zároveň takovou, aby si žáci skutečně něco odnesli. Praxe mi přináší také blízký kontakt s provázejícími učitelkami a jejich zkušenostmi, kterými se ráda obohatím. Otázkou ovšem je, připraví mne praxe na vše? Zatím si nemohu stěžovat, žáky mám moc ráda, nemám s nimi žádné problémy a tudíž ani žádné kázeňské ani jiné problémy s nimi řešit nemusím. Stejně tak s rodiči nepřicházím do kontaktu a tedy nezažívám žádné těžkosti, které by mohly případně nastat… Pravdou ovšem je, že na začátku profese začínajícího učitele jistě takové situace 100 % nastanou. A pak na mne bude ležet ta zodpovědnost, jak se s tím reálně poprat. Bohužel, tohle je přesně jedna z těch oblastí, kterou nás ve škole nikdo neučí… Nemohou na základě našich aktuálních potřeb vzniknout jednorázové semináře nebo jednodenní školení, která by nás alespoň střelně vybavila na to, jak řešit některé tyto situace? Pak bychom byli naší škole na 100x vděčnější, když by vznikli podněty jak řešit kázeňské problémy, spory s rodiči nebo např. také jak vyučovat třídu s dětmi s ADHD, autismem, vysokým nadáním; jak mají učitelé provádět psychohygienu, jak předcházet burn-out syndromu apod. Pro třetí kategorii, kterou zmiňuji dokonce katedra psychologie jakési jednodenní školení vypsala – pravidelně v pátek jakožto jediný možný termín, bohužel pro studenty, kteří by tyto vědomosti nejvíce ocenili je pro ně takovýto termín zcela nemožný kvůli praxím... Zároveň také oceňuji, jakým způsobem probíhá seminář k Učitelské praxi, nicméně to, že slouží především jako komunikační platforma ke sdílení našich zážitků a zkušeností z praxí mne příliš neobohacuje, protože tak či tak se bavíme s většinou spolužáků o našich zážitcích z praxí již předem a také např. si vzájemně doporučujeme, co se nám vyplatilo použít za metody apod., takže ze semináře se dozvím jen pár nových informací od toho mála spolužáků, se kterými nejsem až tak v kontaktu. Proto bych byla nesmírně vděčná, pokud by se některý již z dříve sepsaných podnětů mohl alespoň v malé míře objevit jako součást semináře v podobě pár rad od zkušených učitelů z praxe/pár příkladů z praxe na toto téma. Věřím, že by i další studenti velmi takovéto podněty ocenili.
396	95	fyzika, chemie a technická výchova	1	1	1	3	2	2	3	2	Pro svoji první učitelskou praxi jsem si vybrala základní školu v Brně, jelikož na této základní škole působím jako mentorka. Znám tam spoustu učitelů, ale i žáků, kterým se individuálně věnuji. V Chemii jsem neměla na výběr, tu tam učí jen jeden pan učitel. Ve Výchově ke zdraví jsem měla na výběr mezi dvěma učitelkami, a nakonec jsem si vybrala mladší paní učitelku, pár roků po vysoké škole. Na této základní škole jsme momentálně dvě praktikantky a podle informací z fakulty jsme měli přijít první den praxe v 7:45 do ředitelny na schůzku s ředitelem školy a provázejícími učiteli. Víme, jak to na této škole chodí a vůbec nás nepřekvapilo, že na nás v ředitelně nikdo nečekal a pan ředitel vůbec nebyl ve škole. Tak jsme šli za provázejícími učiteli do kabinetu se domluvit na rozvrhu sami. Oba moji provázející učitelé jsou velmi ochotní a vstřícní, takže jsme se hned domluvili. Na svoji první hodinu náslechu jsem šla do hodiny Výchovy ke zdraví k šesťákům, byla to první vyučovací hodina ve čtvrtek. Mladá paní učitelka mě na začátku hodiny představila a posadila jsem se do poslední volné lavice. Hned od začátku hodiny si žáci mezi sebou nahlas povídali a trvalo to vlastně skoro celou hodinu. I když se paní učitelka snažila je okřikovat, moc dlouho to ticho nevydrželo. Schválně jsem si vybrala tady tuto mladou provázející učitelku, protože mě zajímalo, jaký může mít tak mladá holka respekt. Prvním rokem působí v této třídě i jako třídní učitelka, ale ani tak z ní žáci respekt moc nemají. Probíralo se zrovna téma rodina, pro šesťáky myslím docela zajímavé téma. Celou hodinu používala učitelka prezentaci, ve které měla věty nebo body, které si žáci opisovali do sešitu. Na pár snímcích byly také nějaké doplňovačky nebo úkoly. Prezentace bylo jen takové pozadí a osnova, čeho se má učitelka držet, protože vlastně celá hodina probíhala formou diskuze, kdy učitelka vyvolávala žáky, kteří odpovídali na otázky. Všichni spolupracovali a vyjadřovali se, i když ve třídě nebylo ticho, pracovat se dalo. Nevím, jestli tyto výchovy jsou takové „volnější“ hodiny, co se klidu a morálky týče, nebo je to učitelkou. Mám v plánu se jít podívat na pár hodin i k druhé učitelce na Výchovu ke zdraví, abych měla nějaké srovnání. V další hodině probírali téma manželství a žáci měli velkou legraci z registrovaného partnerství. Učitelka řekla, ať se uklidní, že je to v dnešní době úplně normální, když jsou spolu dvě ženy nebo dva muži. Dále se bavili o tom, kdo nemůže sňatek uzavřít. Další velká legrace byla z toho, že duševně nemocní lidé sňatek uzavřít nemohou, načež se ozývaly poznámky „Davide smůla“ nebo „Davide to je mi líto že se nikdy neoženíš“, učitelka to přehlížela, což se mi moc nelíbilo. Nevím, jak přesně se v takových situacích zachovat je nejlepší, ale ignorovat to určitě správné není. V hodinách Chemie to vypadalo podstatně rozdílně. Byla jsem se podívat ve třídě deváťáků, kde pan učitel má respekt a skoro nikdo si nedovolí mluvit a vyrušovat. Hned na začátku každé hodiny jsou zkoušeni dva žáci na minulé a starší učivo. Po zkoušení si opakovali na tabuli názvosloví sloučenin, ze kterého bude další hodinu test. Šlo vidět, že asi půlka třídy vůbec nevěděla, o co jde a jak se vzorce nebo názvy tvoří. Líbilo se mi ale, že se žáci hlásili s tím, jestli můžou jít k tabuli, že tomu nerozumí. Jeden žák při vysvětlování nedával pozor, nezapisoval si a díval se z okna. Pan učitel mu řekl, ať se opováží za ním před testem přijít do kabinetu, že tomu nerozumí. Když se dívá z okna a neposlouchá, tak pana učitele vůbec nezajímá, že to nebude umět. Žák se omluvil a začal dávat pozor a zapisovat si.
397	95	fyzika, chemie a technická výchova	2	1	1	3	2	2	3	2	Pátá vyučovací hodina, čtvrtek, chemie v 9. A. Na začátku hodiny učitel rozdává opravené písemky, neříká známky, ale volá si postupně žáky a s krátkým komentářem jim písemku dá. Podle poznámek žáků nedopadla písemka nic moc. Po rozdání všech písemek se snaží učitel se žáky domluvit, co s tím udělají. Jestli jsem dobře pochopila, tak když někdo není se známkou spokojený, může si do týdne přijít kdykoli o přestávce nebo po vyučování známku opravit a ta původní se vymaže. Nevím, jestli to je úplně nejlepší řešení, žáci totiž nemají motivaci se pořádně naučit hned na první termín písemky. Dál žáci začali řešit jejich bývalou učitelku chemie, že je nic nenaučila, byla na ně až moc hodná a kvůli tomu nemají základy, na kterých by mohli dál stavit. Po krátké diskuzi následuje opakování látky z minulé hodiny, žáci mohou mít otevřený sešit, a kdo zná odpověď na učitelovu otázku, přihlásí se. Šestá vyučovací hodina, výchova ke zdraví u sedmáků. Velmi uvolněná atmosféra po obědě, žáci si občas hlasitě povídají mezi sebou, ale paní učitelka zůstává v klidu a přehlíží to. V poslední lavici sedí dvojice kluků, očividně třídní borci a šašci, kteří skoro ke všemu učivu mají hloupé poznámky a dělají si z toho srandu. Při probírání tématu „podpora zdraví, prevence“ vykřikovali, že přece nejlepší pro prevenci je Preventan a nemít v těle žádnou tasemnici, ostatní žáci se tomu zasmáli. V druhé polovině hodiny žáci pracují s dlouhým textem členěným na odstavce, z obou stran A4, na téma duševní hygiena. Měli si článek přečíst a poté odpovědět na otázky. Pro sedmáky se vyhledávání v textu jeví jako velmi těžký úkol. Větší polovina třídy neumí s textem pracovat a vyhledat na první pohled jasné odpovědi. Nakonec učitelka přehodnotí situaci, nechce je dál trápit, článek si rozeberou a odpovědi vyhledají společně. Sedmá vyučovací hodina, výchova ke zdraví u osmáků. Je to poslední vyučovací hodina po volné hodině. Pár žáků má na lavici Coca colu a brambůrky. Celkově je to velmi nevychovaná a drzá třída, co jsem vypozorovala už minulé týdny. Paní učitelka si s nimi neví rady, upozorňovala mě na to už před začátkem praxe. Skoro celou hodinu se je snaží jen uklidňovat, pracuje jen pár žáků, i přes to zůstává učitelka v klidu a nezvyšuje hlas. Dva kluci mají referát na téma zdravá výživa. Nemají to absolutně připravené, působí to dojmem, že před hodinou rychle něco našli na internetu a v hodině to přečetli. Na konci sklidí od celé třídy potlesk za skvělý výkon. Učitelka je upozorní, že takto to teda vypadat určitě nemá a navíc měli referát na úplně jiné téma, než měli mít. Momentálně mají oba pětku a na příští hodinu si mají připravit referát na správné téma a známku mají možnost si opravit.
398	96	německý jazyk	1	1	2	3	2	3	3	1	Můj první deníkový záznam z učitelské praxe se týká výuky německého jazyka v 7. třídě. Žáků ve skupině bylo přibližně 18. Již při vstupu do jazykové učebny bylo jasné, že se děti do třídy tak tak vlezou. Byla to menší učebna se starými lavicemi, klasickou černou tabulí a spousty starších německých plakátů, na kterých byla z velké části německá gramatika. Ve třídě byla i jedna žačka, který měla svou asistentku. Zaujalo mne, že slečna asistentka seděla na druhé straně učebny než školačka, kterou měla na starost, jelikož na dřívějších hodinách bylo žačce potřeba pomoci se psaním, chystáním věcí na stůl nebo třeba s orientací v učebnici. Možná to byl cílený přístup k asistování, aby mohla školačka více samostatně pracovat anebo příčinou mohly být právě kapacitní důvody učebny. Paní učitelka učila němčinu na základní škole i mne a její osvědčené postupy zůstaly víceméně stejné. Začínala opakování, pak přešla k nové gramatice, poslechu, informacím k výletu do Vídně a zadání úkolu na příště. Poslech byl pouštěný na starém „kazeťáku“ a bylo slyšet a občas i vidět, že kazeta už má svá nejlepší léta za sebou. I na tabuli bylo občas těžko rozeznatelné, co jsou tečky znázorňující přehlásku a co je vada v tabuli. Všichni žáci ale pracovali, jako měli v této učebně zvykem. Oproti tomu jiné jazykové učebny byly vybaveny nejmodernějšími technologiemi. V jiných hodinách tedy bylo možné využít například interaktivní tabuli a zdálo se, že je to pro žáky něco zajímavějšího. Oproti klasickému „napíšu na tabuli“ to bylo například „přesunu na tabuli“. I taková vlastně nepodstatná věc, jako modernější tabule vytvořila ve třídě větší zájem o probíranou látku. Každý si chtěl vyzkoušet, jak ta tužka na tabuli funguje a žáci se hlásili mnohem více než v předchozí učebně. Domnívám se, že se tato základní škola snaží vybavit učebny co nejlépe a není lehké najít finance na zmodernizování všech učeben v co nejkratším čase. Otázkou tedy je, zda je možné zapojit svou kreativitu a fantazii při výuce ve staré učebně tak, aby to žáky motivovalo být aktivní alespoň z poloviny tolik, jako v učebně zmodernizované. A není to na jednoho učitele moc energie a sil? A když nepočítáme vypisování třídní knihy na začátku hodiny, zapisování absence, posílání třídní knihy do druhé skupiny, sdělování informací k výletu do Vídně a další úkony, které učitele zkrátka neminou…není 45 minut na vynaložení učitelovy kreativity a úsilí do motivování žáků, aby měli aktivní zájem o výuku cizího jazyka, opravdu málo času? Myslím, že dokud má učitel energii, kterou může investovat do výuky, je určitě dobré ji využít. Otázkou zůstává, zda by rychlejší zmodernizování učeben předešlo nejednomu „vyhořelému“ učiteli.
399	96	německý jazyk	2	1	2	3	2	3	3	1	Na náslechu při jedné hodině anglického jazyka v deváté třídě mne paní učitelka posadí mezi ostatní studenty. Není divu, protože učebna není příliš velká a uspořádání lavic je do písmene U. I přes moje prvotní obavy se zdá být toto místo strategickou pozorovatelnou. Ke všemu mám mnohem autentičtější přístup, dokonce se mohu koukat se sousedkou do probírané učebnice. Během rozdávání úkolů dostávám svůj vlastní pracovní list. Celá hodina probíhá podle očekávání, paní učitelka je pravděpodobně zkušená a umí se třídou pracovat. Deváťáci se nezdají být nějak zvláštně zaujatí, nicméně pracují podle instrukcí. Pak dojde na rozdávání testu. Dívka, co testy rozdává se rozpačitě koukne na mne, jestli také budu psát. Při psaní testu nic nevypadá nějak zvláštně. Až do doby, kde se paní učitelka začte do svých materiálů a žáci začínají horlivě opisovat. Jak se k tomu mám postavit?
400	96	německý jazyk	3	1	2	3	2	3	3	1	Moje další hodina náslechu byla na hodině anglického jazyka v osmé třídě. Už při pokusu najít si nějaké vhodné volné místo k sezení jsem pochopila, že tato učebna na výuku jazyků nebyla úplně vhodná. Byla to menší průchozí místnost, ve které byl zároveň umístěn kabinet učitelů. Lavice byly uspořádány do třech řad, přístupných pouze z jedné strany. Ve třídě bylo 24 žáků a byli uspořádáni do tří skupinek. První skupinka byly žákyně, které o angličtinu neměly nějak zvlášť zájem. Druhá skupinka byli kluci, kteří byli poněkud hluční, neustále něco komentovali a svým komentářům se navzájem nahlas smáli. Poslední skupinka byli žáci, kteří o angličtinu zájem měli, ale kvůli nepořádku ve třídě začali být poněkud pasivní. Pravděpodobně kvůli malé kapacitě třídy (nebo velkému počtu žáků) vyučující nevolila možnost žáky přesadit. Skupinky tedy seděly pospolu. Vyučovat a získat jejich pozornost tedy nebylo vůbec lehké. A velká část hodiny byla věnována napomínání problematické skupinky.
403	97	výtvarná výchova a vizuální tvorba	1	1	1	1	1	2	1	1	První náslech proběhl v hodinách 7.A, první čeho bylo možno si hned všimnout se sklíčenost vyučující, paní učitelka na mě působila jakoby pod neustálým stresem. Zarazil mě její způsob komunikace s žáky. Nerada bych použila výraz neprofesionální, nebo nedostatečně odborný, ale nic lepšího mě nenapadá, i když ten výraz ve mě evokuje autoritativní profesní mluvu zbytečně přecpanou výrazy kterým nikdo z žáků nerozumí a se kterou ve výuce nesouhlasím. Nicméně si myslím, že by učitel, co by jistý vzor měl mít logické sofistikované vyjadřovací schopnosti, odpovídající jeho věku, postavení a zkušenostem v úměrné míře pro žáky dostatečně srozumitelné… pokud bych zavřela na těchto hodinách oči, nebo bych se jednoduše soustředila podledem mimo vyučující a poslouchala paní učitelku. Nezněla jako vyučující, jako odborník, který prošel zkušenostmi, je v učitém věku a prošla určitým vzdělávacím procesem. Bez možnosti přiřadit její hlas k osobě se mi vybaví mladá zakřiknutá dívenka, která byla násilím dovedena před třídu, ale nejraději by bylo schovaná někde uprostřed davu, aby se schovala mezi ostatními. Nešlo tolik o barvu hlasu, nebo intonaci, ale tu odevzdanost v hlase, utrápenost a potom taky a především, způsobem projevu vám nemohl na mysli vyběhnout nikdo starší 14-16 let. (Prostě to jako vystřihneme…; normálně to jako tak vybarvíte jo…) Myslím si, že s rušivými, nespolupracujícími žáky musí mít tahle vyučující velké problémy, ale třeba je to jen můj dojem z jednoho špatného nepovedeného dne. Tématem 2 hodinovky byla Anežka Rejčka, nejsem si jistá jestli nějaké informace znali žáci z jiných hodin, pokud ne přišel mi úvod do tématu velice stručný. Ve zkratce byla představena osobnost a byly rozdány podklady k tématu. Úkolem bylo zmapovat její život, v různých etapách. Z mého pohledu nikdo z žáků nedodržel zadání, všichni s jedinou výjimkou využili rozdaných podkladů a na výkres překreslili nějaký z obrázků. pozn. k tématu: osobně jsem si představila výstup ve formě komixu nebo jednoho nebo více dějů, které pro Anežku byly klíčové, nicméně nebylo nic specifikováno a dost možná by to bylo příliš komplikované pro žáky teprve 7. třídy v rámci pouhých 2 hodin. Závěr hodiny pro mne byl zmateční. Neproběhla žádná diskuse, hodnocení, ocenění provedené práce, nějaké shrnutí, z opakování, naprosto nic… přijde mi to potom takové bezpředmětné, co se žák naučil, co nového poznal, proč to vlastně dělal? Kolik z nás dělá něco co nemá žádnou odezvu? Kolik z nás se potom chce k takové činnosti vůbec vrátit? Líbilo se mi v průběhu výuky, že se jí učitelka opravdu účastnila, že neseděla za stolem a četla si, nebo nezúčastněně koukala na žáky, ale poletovala po třídě a pomáhala žákům a radila jim. Jiná věc je to, že jim zasahovala do výkresů, i když to bylo na vyžádání žáka, nejsem si úplně jistá jestli otázka pomůžete mi, poradíte mi, nebo žádost o pomoc, nevím jak udělat to či ono, nutně znamená: Udělejte to tam za mě.
404	97	výtvarná výchova a vizuální tvorba	2	1	1	1	1	2	1	1	Druhý náslech proběhl v třídě přímo paní učitelky v jiný den. zadání úkolu proběhlo poněkud stroze, byz vysvětlování, jakékoliv teorie, nebo pojmenování samotné techniky. Chyběli tu nějaké příklady či prakticky jakýkoliv pokus si žáky získat pro toto téma. Žáci už dostali vytištěné fotky které danou technikou mají reprodukovat. Poměrně přímé zadání, jediný prostor pro kreativitu je způsob šrafury. Chyběl mi tu nějaký prostor pro volbu témata vyobrazení, buď práci na vlastním, originálním díle, nebo alespoň vlastní volba. Líbilo se mi, že začala pracovat s nimi, přisedla si k vzniklému hloučku a povídali si. Pravda kdo nechce dělat, tak nechce, jedna holčina 2 hodiny nic neudělala, nejsem si jistá proč, druhá má poraněný palec, 3. se po 15. minutách 2 hodinové práce odvolává na to, že už je z práce unavená a zkouší, jestli může přestat. Výsledek 2 hodin práce? - 7 výkresů od 3 žáků z třídy čítající 16 lidí, nepočítám 2 výkresy od paní učitelky za žákyni co prostě oznámila že to tisknout nebude. Zbytek nic nedělá, nedokončuje, protože proč, že? Naprosto nepochopitelné pro mne bylo chování jedné žačky, která si jela svoje, nezeptala se co jak má dělat, nevěděla tedy jak správně postupovat při tisku a vše od 1. po poslední krok udělala úplně špatně, tisk se samozřejmě nepovedl. Žákyně uraženě zničila už tak poničený výkres a nafučená jak 5 leté dítě s rukama v kříž oznámila, že už nic dělat nebude. Nedokážu pochopit proč, nicméně paní učitelka opravdu udělala celou práci za ní a de facto se jí omluvila, za to že se jí to nepovedlo…. ale proč proboha? Na její straně nebyla žádná chyba. Omyly jsme tiskovou desku a slečna si mezitím vytáhla knížku a vůbec nereagovala, možná i pochopím že ne na nás, přece jenom tu sme jako náhlý krátkodobý vliv, co je jí po nás, ale ona nereagovala ani na vyučující, svůj stůl měla vyklizený, všechny věci naházela za sebe a nechala vyučující ať to udělá. Mám takový pocit, že už ji tak má vycvičenou. V téhle situaci teenager vyhrál, suverénně a na plné čáře, má splněno a ještě za něj dělá práci učitel. Na konci hodiny se nám paní učitelka omluvila, že je unavená, že toho měla poslední dobou hodně, že další hodiny už budou lepší, tak nezbývá než doufat, nicméně z těchto dvou náslechů se spíše divím, že na učení má vůbec sílu, protože to spíše vypadá, že nechá žáky hodinu zcela ovládat. Na škole nikdo jiný výtvarku nevyučuje, tak bohužel nemám možnost srovnat dvě pojetí jedné třídy, což beru jako velkou nevýhodu. Určitě se pokusím domluvit jestli bude možné využít alespoň náslechů ve výuce jiného vyučujícího. ce se týče práce s žáky, nemám pocit, že by mi tyto náslechy byly co prospěšné. Ale uvidím po prázdninách, třeba to bude na obou frontách lepší.
405	97	výtvarná výchova a vizuální tvorba	3	1	1	1	1	2	1	1	Tak jsme zpět, prázdniny jsou sice krátké, ale rozdíl na paní učitelce je rozhodně vidět. je vitálnější, čilejší, více se zapojuje do třídy, hodiny jsou méně frontální. Za paradoxně nejlepší hodinu považuji tu kdy zapomněla že mám přijít a nepřipravila si nic ‘pořádného’. Jednalo se o výuku 6. ročníku, ranní dvouhodinovka. Tématem hodiny bylo písmo. Poprvé se tu neobjevovaly předtištěné materiály a vzory, což si myslím, že dramaticky změnil přístup žáků k vypracování tématu. Tuto třídu paní učitelka hned na začátku zařadila do kategorie problémová, nespolupracující a netvořivá. Je těžké soudit z jedné dvouhodinovky, jsou to živější děti, je jich výrazně víc než v jakékoliv jiné třídě doposud bylo, myslím že dokonce dvojnásobek. pokud ale jde o netvořivost musím zásadně nesouhlasit! úkolem žáků bylo vymyslet svůj vlastní font a aplikovat ho na nějaké předem dané větě, nebo na vlastním citátu. Doposud v každé třídě bylo použito nějaké předtištěné šablony a pokaždé bylo vidět že drtivá většina dětí se s ničím nenamáhala a prostě obkreslovala to co je ja papírech které dostali do lavic - přijde mi to absurdní, to se mohou rovnou rozdat omalovánky... No a teď poprvé jsme se tu ocitli bez těch proklatých šablon! A výsledek byl senzační naprosto všichni žáci měli zcela originální výtvory, byl tu vidět vzájemný vliv v rámci třídy samozřejmě, ale ne opisování jednoho tahu za druhým. Pracovalo se přes přestávku. Zatím co v první části se pracoval na vytvoření abecedy, v druhé části výuky mnozí už přepisovali citáty na výslednou čtvrtku. Jediné co mne zamrzelo je že nikdo nevyužil plochy papíru, všichni se striktně drželi písma, objevil se tuším jen jeden výkres který pracoval i s volným prostorem mimo text. Nakonec byla vyhlášena soutěž, nebo spíše takový kvíz. Každý ve svém fontu napsal svoje jméno a všichni pak hádali o koho se jedná. … poprvé se dá říci, že se pracovalo s nějakou motivací! A bylo to super, nejsem sice zastáncem podporování soutěživosti, ale bylo skvělé sledovat jako děti téměř na konci hodiny se hrnou pro další papír a rychle s pomocí svých původních výkresů přepisují sv jména a potom horlivě debatují a dohadují se o výsledcích. Opravdu nejlepší hodina za kterou se mi paní učitelka později ještě omlouvala. Nerozumím, nechápu.
406	98	anglický jazyk	1	1	1	2	2	1	1	1	První týden byl spíše tak nějak poloviční. Tahle škola očividně na praxe přijímá spoustu studentů. Poučení o bezpečnosti bylo hromadné, v počtu něco mezi 15-20. Učitelka, ke které jsem přiřazena byla na výjezdu v Anglii, po úvodní schůzi jsem se tedy přidala ke spolužačce, která tu také má praxe z angličtiny a k jejímu provázejícímu učiteli. Většina studentů byla také na zájezdu v Anglii, vyučující hodina s 8 žáky byla tedy příjemná první zkušenost. V dalším týdnu jsem se už seznámila se svou provázející vyučující. Shodly jsme se, že první den bychom mohly mít ve znamení náslechů, abych se mohla pořádně rozkoukat a seznámit se s třídami. První na řadě byli páťáci. Pátá třída je jediná, která se na této škole nedělí na skupiny. Probíhající výuka o 25 žácích byla úplně jiný zážitek, než předchozí týden. Tak velkou třídu téměř nebylo v rámci diskuze a hry možné udržet na nějaké snesitelné úrovni hlasitosti. Někteří žáci měli pracovní list vyplněný ještě dříve, než byly všechny listy rozdány, někteří žáci se do práce pustili po zaznění instrukcí a někteří se zmateně rozhlíželi po okolí, nebo dělali něco úplně jiného. Přemýšlela jsem, jestli je vůbec nějak možné udržet v tak velké skupině různě pokročilých žáků pozornost všech. Později jsem se své provázející učitelky ptala. Říkala, že lobuje za to, aby i páťáci byli děleni do skupin. Zároveň právě v této třídě je několik dětí z bilingvních rodin, což situaci ještě stěžuje. Další skupina, osmáci, byla menší, ale rozhodně ne lepší. Nejčastější věty byly „I don’t know“ nebo „I don’t care“. Zdálo se mi, že učitelka, která se u páťáků snažila, střídala všemožné aktivity, hrála s nimi i různé hry, tu měla úplně jiný přístup. Hodina byla založena spíše na výkladu, čemuž jsem se ale s takovým přístupem žáků nemohla ani divit. Sedmá třída byla zase něco jiného. Upřímně nechápu, jak mezi jednotlivými třídami může být tak velký rozdíl. Tahle třída byla první, kde jsem se cítila opravdu příjemně. Ne že by bylo ticho, absolutní poslušnost, to vůbec ne, ale žádné nadávky, vykřikování, … Žádné „I don’t know“ a už vůbec žádné „I don’t care“. Během první půlky hodiny se udělalo víc práce, než s osmáky za celou hodinu. Zapojila jsem se i já. Tyhle první hodiny mě přivedly na myšlenku, která mi hlavou opravdu nikdy neproběhla. Vždycky jsem věřila, že učitel je ten, kdo určuje, jak hodiny probíhají, kdo motivuje děti, dokáže je zaujmout, nadchnout pro svůj předmět, udržet o hodině pořádek, nebo naopak pouze stát před tabulí a vykládat, aniž by ho někdo poslouchal. Tak nějak jsem věřila, že téměř všechno záleží na učiteli. I na náslechových praxích na základní škole jsem byla u dvou učitelek a viděla jsem, jak u jedné všechno fungovalo a u druhé téměř nic. Tady to ale bylo něco úplně jiného, jedna a táž učitelka a tři třídy, v každé to fungovalo (i nefungovalo) úplně jinak. Nicméně, všechny praxe do této doby mě utvrzují v tom, že přestože angličtina mě neskutečně baví a jsem si jistá, že v budoucnu budu mít zaměstnání, které bude na angličtině alespoň z části založeno, učit opravdu nechci.
407	98	anglický jazyk	2	1	1	2	2	1	1	1	Tak nějak si říkám, že povolání učitelky vážně nebude pro mě. Ne že by to bylo špatné, nebo mě to nebavilo, ale neumím si to představit jako povolání pro celý život. Já vím, je těžké něco soudit po takové chvíli, kdy praxe teprve začaly a další dva semestry praxí jsou teprve před námi. Ale paradoxně, přestože mě každá hodina praxí baví o něco víc, každá další hodina mě zároveň utvrzuje v tom, že učit nechci. Třetí týden praxí, který byl ještě stále ve znamení náslechů, jsem zjistila, jak důležité je mít na hodinu nějaký plán, asi i když v ní vlastně ani učit neplánujete. V hodině se jednomu žákovi udělalo opravdu zle a učitelka ihned odeběhla zavolat rodičům a vyzvědět co a jak (prý byl nemocný a nebylo to u něj nic neobvyklého). Děti akorát dodělávaly jednu aktivitu, kde měly na způsob „binga“ napsaných na papíru devět aktivit a ke každé měli najít někoho, kdo jí má rád. Kdo první našel někoho ke všem aktivitám, zakřičel „bingo“ a vyhrál. Učitelka mi jen řekla, že to dětem ještě určitě bude chvíli trvat a že do té doby bude zpátky. No, jen co se za ní zabouchly dveře, ozvalo se první „bingo“ a světe div se, holčička u všech aktivit opravdu měla jména některého ze spolužáků. Když už „bingo“ vypadlo z půlky žáků ve třídě a učitelka pořád nikde, začala jsem být nervózní, co s nimi budu dělat. Po chvíli se zdálo, že začaly mít stejnou myšlenku i ty děti… Posadila jsem je tedy do kroužku a v překvapeném zoufalství jsem si vzpomněla na něco z našich hodin angličtiny na základce. Klasický míček jsem po ruce neměla a tak jsem zmuchlala kus papíru a vytvořila provizorní míček. Ten jsem hodila náhodnému studentovi a zeptala se ho, na kterou z těch devíti aktivit nejčastěji odpovídal kladně, řekl, že na běhání, poprosila jsem ho tedy, aby nám řekl alespoň větu o tom, jak běhá, jestli závodně, nebo rekreačně, jak často, atd. Když se pochlubil svými výkony na závodech, poprosila jsem ho, aby ze svého „binga“ vybral nějakou aktivitu a někoho, u koho zjistil, že ji má rád a tomu hodil míček. Ten nám řekl další větu o své aktivitě. A hodil míček dalšímu. Nakonec to dopadlo skvěle, děti se bavily, snad i něco naučily a učitelka se k mé neskonalé úlevě vrátila. Další týden už jsem učila svojí první hodinu. S plánem, rozmyšlenými aktivitami a záložním úkolem, kdyby děti něco nebavilo, nebo kdyby prostě jen zbyl čas to všechno bylo tak nějak jednodušší. Necítila jsem se vůbec tak zoufale, jako předchozí týden. Během jedné práci ve dvojicích, zatímco jsem obcházela třídu, se na mě hodně dětí obrátilo s tím, že si třeba nejsou jistí, co napsat tam a tam a proč Anička říká, že tam a tam není zrovna „is“, ale „are“. Líbilo se mi, že se na mě vůbec nebáli obrátit a když jsem viděla, že pochopili, co jsem se snažila vysvětlit, byl opravdu dobrý pocit. Nicméně, pro svoji první učicí hodinu jsem si vybrala páťáky, tam je to asi ještě jednoduché. Uvidíme příští týden, až přijde na řadu učení osmáků…
408	98	anglický jazyk	3	1	1	2	2	1	1	1	Pamatujete, jak jsem v posledním deníku psala, že si myslím, že povolání učitelky asi vážně nebude pro mě? Tak teď už si to nemyslím, teď už jsem si tím vážně jistá. Ne že by mě to nebavilo, to vůbec ne. Ale opravdu si to neumím představit jako něco, co bych měla dělat celý život, každý den. Ani věčný argument všech o dvou měsících prázdnin mě vážně nijak nepovzbuzuje. Poprvé jsem si zkusila učit „celý den“ a to to byly je tři hodiny. První hodina, páťáci, třída 24 dětí, která se nedělí na skupiny. Ať přijdete s jakoukoli aktivitou, snad jen kromě písemky, tak i když nikdo nevyrušuje, hladina hlasitosti je až u stropu. A to si zkuste třeba nějaký speaking. Na druhou stranu je to baví, jsou snaživí, … není to tak zlé. Pak jsou tu osmáci, kde se můžete i na hlavu postavit, vymýšlet hry, nejrůznorodější aktivity, ale je stejně nejvíc nadchne zazvonění zvonku, mají pak hned oběd… Sedmáci, tam to bylo super. Mám tu třídu hrozně ráda, je to znát i když si chystám materiály na výuku. Nemusím přemýšlet, zda jim to nepřijde moc dětinské, stupidní, cokoli, jako u osmáků. Užívám si to vymýšlení aktivit a je to asi jediná hodina, kam se vždycky opravdu těším. Nicméně, během celých praxí mám v hlavě jednu myšlenku. Proč se praxe nedělají raději jako souvislý blok? Něco jako bylo na bakaláři, ale s více vlastním učením. Přijde mi takové těžké a trochu zbytečné dojít do tříd, kde nikoho neznáte jménem, nemáte tušení, co už brali a co ještě neznají. A když si v hlavě uděláte alespoň malý obrázek o dovednostech, zapamatujete alespoň polovinu jmen, do příštího týdne toho stejně většinu zapomenete a oni už s učivem budou zase jinde. Myslím, že učení v kuse, byť třeba i jen po dobu jednoho týdne by bylo mnohem prospěšnější jak pro praktikanta, tak pro děti. Věc, s kterou jsem docela bojovala, bylo opravování písemek. Je to o něco lehčí, když vám jména na listech moc neříkají, je lehčí zůstat objektivnější. Ale i tak, stalo se mi např. že jsem opravovala písemku na budoucí čas. Žačka tam opakovala pořád jednu a týž stejnou chybu, v každé větě, v každém úkolu. Ale jinak to měla parádní, pořadí slov ve větě, slovíčka v překladu,… Ale před „will“ nevím proč vždycky dala ještě „is“ nebo „are“. Je to pak na pětku? Když na druhou stranu někdo v písemce pomotá úplně všechno, nezná slovíčka, ale v prosté doplňovačce má správně „will“ a následné sloveso a tak by měl podle škály bodů dostat trojku. Nečekala jsem, že zrovna oprava písemek bude v tolika případech takový boj.
409	98	anglický jazyk	4	1	1	2	2	1	1	1	Nový semestr, nová škola, nová provázející učitelka. A já nemusím zrovna dvakrát přemýšlet nad tím, o čem psát. Zatímco první praxi jsem měla v Brně, na praxi tohohle semestru jsem se vrátila do svého menšího rodného městečka. Čekala jsem, že to bude rozdílné, ale stejně mě překvapilo, do jaké míry to rozdílné být může. Celý minulý semestr jsem bojovala s tím, že po zkušenostech z praxe učitelkou snad ani být nechci. Ale tady bylo všechno tak nějak jiné, možná zapůsobila nostalgie, nevím, ale celková atmosféra, lidé (žáci i ostatní učitelé), prostředí, … Najednou to nebylo něco, kam každý týden ne zrovna s nadšením chodím, ale něco, kde se mi opravdu líbilo a kde bych si sama sebe v budoucnu uměla představit. Tak nějak jsem si vzpomněla, proč jsem to vůbec chtěla dělat, na což jsem během těch let asi trochu pozapomněla. Říkala jsem si, že to možná bude tím, že jsme zatím byly jen v nižších třídách (3. – 6.), ale tuhle domněnku mi vyvrátil hned další týden, kdy jsme byly v 8. a 9. třídě. Ne že by s nimi puberta nešila, ale stejně to bylo úplně jiné, bylo to fajn a bavilo mě to. Tak čím to je tak jiné? Bavila jsem se o tom se svou provázející učitelkou, o tom, jak moc odlišná zkušenost to pro mě je. Podle ní to budou z velké míry hlavně rozdíly mezi životem ve větším a menším městě, rozdílná výchova, fakt že většina dětí se tu zná už od školky a zůstávají spolu zpravidla minimálně do devítky (ve městě máme 4 základní školy a 4 školky, s tím že z jedné školky se téměř vždycky chodí jenom do jedné školy, podle trvalého bydliště). Přemýšlela jsem, že na druhou stranu musí být pro dítě o hodně těžší přistěhovat se sem, než třeba do Brna. Nicméně do šestých tříd se sem přidávají děti z přilehlých vesnic, kde mají školu jen do páté třídy a podle provázející učitelky snad nikdy nebyl nějaký větší problém. Většinou se začnou bavit mezi sebou, utvoří novou skupinku a během pár měsíců se promíchají s už existujícími skupinkami. Já taky věřím, že rozdíl velikosti města bude jeden z faktorů, jiná výchova, ale tak nějak myslím, že minimálně stejným dílem je to hlavně práce tamějších učitelů. Už jen když jsem přišla do sborovny, cítila jsem se uvolněně, myslím, že vytvořit ve škole takovou atmosféru dá hodně práce. Ať už je to jak chce, přesto, jak moc se mi tu líbí, zkusím příští semestr ještě jinou školu v našem městě. Jsem zvědavá, jestli to bude zase úplně odlišná zkušenost, nebo jestli je ten rozdíl způsoben vážně spíš jen rozdíly mezi životem ve větším a menším městě.
410	98	anglický jazyk	5	1	1	2	2	1	1	1	Ani u tohohle deníku nemusím moc přemýšlet nad tím, o čem psát. Včerejší rozhovor s mou provázející učitelkou mi v hlavě nechal spoustu námětů k přemýšlení. Ve čtvrté třídě, v zadní lavici, sedí jeden klouček, který už na první hodině upoutal mojí pozornost. Byl obrovsky aktivní, kdykoli se paní učitelka na něco zeptala, jeho ruka vystřelila vzhůru, hlásil se, že chce přečíst úkol, co měli doma vypracovat, že zná odpověď na zadanou hádanku, … nicméně jeho odpověď snad nikdy nebyla správná. Po hodině jsem se na něj ptala. Byl mi popsán jako hrozně snaživý, ale co se známek týče, tak nejslabší ve třídě, že nebýt inkluze, byl by přiřazen spíše do zvláštní školy. A tak jsme se dostaly na téma inkluze. Věřím, že na tohle téma už bylo vedeno nespočet diskuzí, sepsáno nespočet článků, … a i přesto, že jsem měla možnost přečíst si spoustu studií a slyšet spoustu názorů, nějak se v tomhle směru nemůžu přiklonit ani k jedné ze dvou stran, jestli inkluze ano, nebo ne. Na jednu stranu – samotná myšlenka jako taková se mi opravdu líbí a věřím, že např. u jedinců s pouze tělesným postižením je to něco opravdu dobrého, potřebného. Na stranu druhou, pokud se podívám na dítě, které se tak urputně snaží, ale snaha se mu nevrátí ani na známkách, ani reakcí od ostatních dětí (chovaly se k němu tak nějak všelijak, nebraly ho), nějak se nemůžu přimět tomu věřit, že tohle je pro něj opravdu to nejlepší. Přemýšlela jsem, jak tomu ve svých hodinách zkusit pomoct. Při samostatné práci to není tak těžké, např. při práci s worksheetama bych ty jeho mohla částečně předvyplnit, nechat tam opravdu jen to klíčové k doplnění, namísto např. tvoření celých vět, případně uvést více příkladů, cokoli, co by pomohlo k snazšímu pochopení požadovaného, při procházení třídou se u něj zastavit o něco častěji než u ostatních. Ale co skupinová práce? Při násleších, když děti měly v hodině samy utvořit skupiny po 4, zůstal nalicho a když byl vyzvaný, aby se připojil, kam chce, vypadal dost v rozpacích. Příští týden budu v téhle třídě učit a přemýšlím, jak skupinky rozdělit. Jelikož jsem tam jenom na praxi a děti tolik neznám, pravděpodobně bude nejlepší to ponechat náhodě, každý si vytáhne pingpongáč nějaké barvy a děti se stejnými barvami budou spolu. Věřím, že když bych byla opravdu jejich učitelka, znala je, nebylo by tolik těžké odhadnout, jak sestavit vyrovnané skupiny. Na druhou stranu si ale myslím, že by to tak určitě nemělo být moc často, někdy bych to měla ponechat náhodě, někdy aby si děti mohly samy vybrat, … Ať už si časem utvořím názor na inkluzi jakýkoli, věřím, že je hrozně důležité se pokusit udělat maximum pro to, aby se každé dítě cítilo, že do kolektivu patří, je škoda, že tady není žádný takto zaměřený předmět (alespoň co vím). Na druhou stranu musí být opravdu těžké to udělat tak, aby se ta snaha moc nepodepsala na celkovém postupu s výukou.
411	99	český jazyk	1	1	1	1	1	1	2	1	Můj deník začíná reflexí praxe od 2. týdne, protože v prvním jsem byla nemocná. Nastoupila jsemtedy až 17.10. 2018, tento týden jsem ve škole strávila 7 vyučovacích hodin.První den jsem zažívala pocity nadšení, těšila jsem se do školy a neustále jsem se běhemvyučovacích hodin divila, co všechno žáci umí, jak jsou připravení. Nadšení mi vydrželo celý den, přestože se objevilo pár okamžiků, kdy jsem trochu znejistěla.Velice se mi líbí aktivizace žáků v průběhu vyučovacích hodin, zdá se, že se jí věnují všechny paníučitelky. Jednou aktivitou, jejíž prospěšností jsem si nebyla jistá, byla hra „děsivá historka“: na začátku každé vyučovací hodiny zazní krátká historka, žáci hádají a snaží se rozuzlit zápletku děje. Nejsem si jistá, jestli by tato hra neměla následovat až po práci žáků, netýká se vůbec předmětu a výuky, možná by byla lepší v závěru? Velké pozitivum vidím ve volbě videí, která souvisí s probíraným učivem. Skvělé video Antonín Sova k výuce českého impresionismu: https://www.youtube.com/watch?v=XNCYRzctYv0 V 9. třídě se mění způsob chování učitelky k žákům. Komunikuje s nimi jako se sobě rovnými. Tak mě napadá, proč se tímto způsobem chová k žákům devátého ročníku a proč ne i k mladším? Mám z toho pocit, že mladší žáky nepovažuje za rozumné, vykládá jim učivo jako pohádku a asistentky jim sbírají každou spadlou tužku a otáčí listy v učebnici, když žáci nedávají pozor. Proč se žáci nevedou k větší samostatnosti? I kdyby chtěli, nedostanou k tomu možnost. Je dobré, snažit se být s žáky v každé situaci kamarád a nezvyšovat na ně hlas, místo toho jim všechno několikrát ukázat a pomoct jim? Proč, když se paní učitelka zeptá na otázku a žáci se hlásí s odpověďmi, musí celá třída otevřít sešit a hledat odpověď? Z toho jsem dobrý pocit neměla, trochu mě to zarazilo. Mohla jsem cítit frustraci žáků, kteří chtěli odpovědět a nedostali příležitost. Úloha školní asistentky je mi v některých třídách záhadou. Je její prací psaní SMS rodičům o průběhu vyučování? Proč jinak by trávila celou hodinu s telefonem? Také se mi zdá, že ty, které jsou ve třídě aktivní, jsou tam hlavně od toho, aby zvedali všem žákům popadané psací potřeby, případně ukazují, kde v textu se právě nacházíme. Při jedné hodině jsem se zhostila role asistentky já, pracovala jsem samostatně s chlapcem z 9. třídy, který potřebuje trochu více času na plnění úkolů. Z této úlohy jsem byla nadšená, hlavně proto, že jsem celý den byla pouze na násleších, tak jsem ráda narušila svůj celodenní stereotyp. S tímto žákem se mi pracovalo velice dobře, byl moc šikovný a já jsem měla z jeho odvedené práce velice dobrý pocit. Rozporuplné, spíše negativní, pocity mám z věty „A budeš sedět a budeš hodnej, nebo jinak dostaneš 4 z češtiny a to nechceš!“ Proč žákovy paní učitelka vyhrožuje? Neumí si jinak srovnat pořádek ve třídě? Je špatná známka výsledkem pouze žákových znalostí? Jediná chvíle, kdy jsem začala trochu pochybovat a žáci mě znejistili, nastala při opravě slohových prací. Všichni žáci měli zadané stejné téma, kterým byl popis plyšové hračky. Při čtení jejich prací a opravování chyb jsem dokonce znejistila v jednom z vyjmenovaných slov: kopýtko! Všichni ho měli napsané s měkkým i, až jsem začala pochybovat. Ale překonala jsem to a všem jsem slovo opravila. Jediné, s čím jsem si nevěděla rady, bylo hodnocení prací. Nevěděla jsem, jak moc přísná bych měla být, nebo jak přísná je jejich paní učitelka. Také jsem si nebyla jistá, co všechno se užáků 6. třídy hodnotí. Druhý den výuky jsem se zúčastnila pouze dvou hodin výtvarné výchovy, během které jsem si s paní učitelkou vyzkoušela tandemovou výuku. Bylo to pro mě určitě přínosné, měla jsem dobrý pocit, že můžu pomoct a sama s žáky pracovat. Během výtvarné výuky jsem zažila dost zábavných situací, a to hlavně díky tomu, že jsem mohla s žáky komunikovat individuálně, trochu lépe jsem je poznala a oni se naopak snažili poznat mě.
412	99	český jazyk	2	1	1	1	1	1	2	1	Následující dva týdny jsem ve škole trávila celkem 12 hodin, z toho 10 hodiny náslechů v hodinách českého jazyka a 2 hodiny tandemu ve výtvarné výchově. Škola využívá bodový systém- za špatné chování a neplnění úkolů můžou žáci dostávat různý počet trestných bodů. Žáci můžou na povel vyučující používat telefony k vyhledávání na internetu. Přemýšlím, jestli to není diskriminující. Paní učitelka mi řekla, že ne všichni mají telefony, ale ve dvojici leze vždy pracovat. Napadá mě, jak bych se cítila na místě žáka bez telefonu. Není mu to líto? Je také určitě zapotřebí důvěřovat třídě a naopak mít jistou důvěru od žáků, aby tato spolupráce s využitím internetu mohla fungovat. Bylo pro mě překvapením, že opravdu všichni ve skupinách pracovali a nepoužívali telefon k ničemu jinému. Viděla jsem však, že žáci kontrolují zprávy i mimo vymezený čas k práci „Text je psán tak, že vypadá jako báseň (verše), ale je to přeci próza (nerýmuje se, příběh), takže to vždy musíte určit jako poezii“ je vhodné učit 9. třídu rozlišovat tímto způsobem poezii a prózu Tato doba připadala na oslavy 100. výročí založení ČSR, takže ve většině hodin paní učitelky cílily právě na toto téma. Zarazilo mě, že stejný program na zopakovaní jmen a událostí spjatých se vznikem republiky byl připravený pro 7. i 9. třídu. S žáky 9. třídy se již 3. hodinu díváme na Otesánka, v literatuře tak probíráme surrealismus. Děti to evidentně baví, ale nevím, jestli není škoda věnovat tomuto filmu tolik času, je přeci spoustu zajímavých autorů píšících v tomto směru a úplně se zapomíná na poetismus a další směry. Výtvarná výchova byla překvapením, žáci byli moc šikovní. Malovali jsme na stěnu v učebně hudební výchovy. Všechny práce moc bavila, ale paní učitelka byla podle mého názoru přehnaně nervozní. Všimla jsem si, že často žáky okřikuje a oni jsou následně příliš opatrní a nemůžou se do tvorby vcítit.
413	99	český jazyk	3	1	1	1	1	1	2	1	V následujících dvou týdnech mě čekala samostatná výuka. Sama jsem odučila 3 hodiny, z toho dvě hodiny mluvnice a jednu literatury. Hodina mluvnice v 9. třídě proběhla více méně podle plánu. Měla jsem naplánovaných zbytečně moc aktivit. Většinu jsme nestihly, nezbyl mi na závěr čas k zakončení hodiny, to byla rozhodně chyba. Také jsem neměla dobrý pocit z chování paní učitelky. Vadilo mi, když žáci měli samostatnou práci a paní učitelka jim radila, když si nevěděli rady. Byla bych radši, kdyby nechala hodinu úplně v mé režii, necítila jsem se tak jistě, když mi do výuky neustále zasahovala. Paní učitelka seděla v poslední lavici a žákyně sedící před ní se k ní otáčely, aby jim poradila. Takže nakonec vypracovávala úlohy s nimi. Samozřejmě jsem udělala několik chyb, musím si například zapamatovat, že žákům musím dávat naprosto přesné instrukce, kdy mají pracovat sami a kdy ve dvojicích. Když neřeknu, aby pracovali samostatně, předpokládají, že můžou spolupracovat. Celkově si ale myslím, že hodina byla v rámci možností vydařená. Hodina mluvnice v 6. třídě byla oproti předchozí výuce o něco horší. Aktivity na sebe dobře navazovaly, ale žáci nechtěli pracovat a neposlouchali pokyny. Celou hodinu jsem je musela překřikovat, na to mě dopředu upozorňovala i paní učitelka. Žáci jsou zvyklí na klasickou frontální výuky, jiné metody v mluvnici neznají. Paní učitelka mi po hodině sdělila, že ví, že to je její nedostatek, ale nemá čas něco vymýšlet. Takže když jsem před žáky nastoupila s úvodním výkladem následovaným did. hrou, byli naprosto nezvladatelní. Některým se nechtělo vůbec zapojovat, jiní po přemlouvání pracovali. Nakonec se ale zapojili všichni a vyřešili zadaný úkol naprosto správně, pochopili, že jim hra něco dala a zbytek hodiny už byli vstřícnější. Nejlépe bych hodnotila výuku literatury v 9. třídě. Hodina probíhala přesně podle plánu, všechno se podařilo a stihla jsem s žáky všechny aktivity. Paní učitelka byla velice milá, a když někdy zasáhla do výuky, tak jenom aby žáky povzbudila nebo jim dala nějaké spojitosti s tím, co se už učili. Žáci byli velice šikovní, snaživí a pracovití. Mohla jsem se věnovat individuálně těm, kterým dělal zadaný úkol (vymyslet kaligram k vybrané básni) problém, protože většina pracovala samostatně. Společně jsme vymysleli vhodný symbol a po menší motivaci začali také pracovat. Po hodině mi pár žáků řeklo, že je hodina bavila a moc mě tak potěšili. Další hodiny jsem strávila náslechy a 2 hodiny jsem pracovala s paní učitelkou v tandemu při výuce výtvarné výchovy. Tato hodina byla velmi příjemná, dodělávali jsme nástěnnou malbu v hudebně a měla jsem možnost víc si promluvit s žáky a lépe je poznat.
414	100	anglický jazyk	1	1	1	2	2	2	1	1	Hned na úvod musím podotknout, že jsem se praxí bála jako čert kříže. Vůbec se mi tam nechtělo, protože stále nejsem rozhodnutá, jestli učit chci, takže jsem doufala, že mi praxe nějak napoví. První ráno na škole vypadalo asi tak, že se v osm hodin zazvonilo, na chodbách zhasla světla a škola potemněla. Působilo to strašně depresivně a já si hnedka řekla, že tohle přeci nemůžu dělat do konce života. Celkově jsem ten první den nějak ztrácela iluze. Paní učitelky jsou sice v pohodě, rády poradí, ale ty děti… To si tak jdete po chodbě a naproti vám jdou deváťačky jako královny, ani nepozdraví, poté nakouknete do třídy, abyste zkontrolovali žáky, a uhnete se letícímu jablku. Abych nebyla jenom negativní, docela mě mile překvapilo, že žáci opravdu dodržují zákaz používání mobilů v hodině. Ano, na chodbě je nepotkáte jinak než s mobilem v ruce, ale co se týče výuky, mobily jsou poctivě v taškách. Musím říct, že jsem opravdu ráda, že studuju jazyky, takže budu mít v hodině vždycky, samozřejmě až na výjimky, pouze půlku třídy. To se dá ještě nějakým způsobem ukočírovat, v hodině angličtiny nebo francouzštiny jsem se se žádným problémem nesetkala. Avšak byla jsem se podívat na hodině českého jazyka, kde se psal sloh. Paní učitelka hnedka na začátku hodiny dávala instrukce, jak má vypadat úvodní strana slohové práce. Seděla jsem vzadu v lavici a pozorovala třídu. Ta byla na zabití. Žáci se bavili, paní učitelka se je snažila přeřvávat, jak chtěla, ale bylo to houby platné. Poté se samozřejmě každý asi dvacetkrát zeptal, co má dělat. Paní učitelky mi bylo strašně líto, není o moc starší než já, takže jsem s ní soucítila. Nejradši bych ty žáky propleskla nebo jim napařila kuli. Ta třída byli osmáci, což znamená, že u nich puberta jede ve velkém. Mám vypozorováno, že sedmáci jsou ještě celkem hodní, deváťáci už rezignovali a jenom tupě koukají, co tam zase nějaká „úča“ chce a ať laskavě neopruzuje. Ale ta osmá třída je peklo. Žáci se baví, dělají naschvály, přeřvávají se, nedávají pozor. Strašný. Na celou třídu bych neměla nervy a dala bych nějaké ultimátum, že buď budou všichni okamžitě poslouchat, nebo dostanou pětku. Nevím, jestli je to zrovna správný pedagogický postup, na to bych určitě přišla v průběhu praxí, ale v tu chvíli bych zřejmě jednala takto, impulzivně a bez debat. Na závěr bych mohla říct, že si stále nejsem jistá, zda učit chci. Zatím to vypadá, že ne, ale ještě tomu dám šanci a uvidím dále v průběhu praxe.
415	100	anglický jazyk	2	1	1	2	2	2	1	1	Jak moje pedagogická praxe postupuje, myslela jsem, že už mě nic nepřekvapí, že jsem na té škole relativně dlouho, že jsem seznámená se systémem a chodem školy. Avšak neustále zjišťuji, že se na svět derou věci, které člověka mohou rozhodit. V osmé třídě je chlapec s diagnostikovaným ADHD. Nemá žádnou asistentku, na druhou stranu ale musím říct, že se jeho porucha dá (alespoň zatím) docela dobře zvládat, při hodině občas vyrušuje, tak ho učitel přesadí dopředu. Čekala jsem, že bude učiteli odporovat, ale celkem beze slov si šel sednout do první lavice a dále pracoval. Bavila jsem se o něm s paní učitelkou, která říkala, že je dobré, že ho třída celkem dobře bere mezi sebe. Občas se jeho vtípkům zasměje, ale když už vyrušuje moc, že ruší při práci i své spolužáky, tak ho oni sami okřiknou, zda by toho mohl nechat. Zajímavé je, že si okřiknutí od spolužáků bere více k srdci než okřiknutí od učitele. V jiné třídě je opět chlapec, který má diagnostikované ADHD, ale podle mě tam bude ještě nějaká porucha chování, protože když srovnám ty dva chlapce, tak tento se jeví více problémový. Paní učitelka mi říkala, že jí dost často narušují hodinu jeho záchvaty křiku. Prý se postaví, začne vzadu běhat po třídě a do toho křičí. Samozřejmě není možné ho poslat za dveře na chodbu, protože by si tam mohl něco udělat. Jediným řešením je, že ho paní učitelka nechá vzadu vykřičet a vyběhat, než se uklidní. Samozřejmě, že to neuvěřitelným způsobem narušuje hodinu, občas také není možné dodržet plán hodiny. Žák opět nemá asistentku a rodiče o přeřazení do jiné školy nechtějí ani slyšet. Nejhorší je, že si rodiče neuvědomují, jak těžké to pro učitele v těchto hodinách může být. Abych ale nebyla jenom negativní, musím zmínit svoje „učitelské“ hodiny. Učila jsem zrovna v den, kdy byl Halloween. Překvapilo mě, kolik žáků přišlo oblečených v kostýmech, dokonce i někteří učitelé se převlékli. Moje provázející učitelka si to moc pochvalovala, protože říkala, že je super, že i děti z nejazykových tříd se takto mohou seberealizovat, a že mohou učitelům ukázat, že i když nemají talent zrovna na jazyky, tak mají talent na něco jiného. Bylo na nich krásně vidět, že když učitel předstíral, že se lekl masky čarodějnice, tak jako moc to toho malého žáčka potěšilo. Co se týče přímo hodiny, kterou jsem vedla, tak myslím, že se mi to povedlo. Před hodinou jsem byla celkem nervózní, aby mi nevypadla nějaká základní slovíčka, aby žáci pochopili, co po nich budu chtít. Trošku mě znervózňoval i fakt, že vzadu bude sedět moje provázející učitelka a slečna, se kterou se na praxi střídáme. Musím ale podotknout, že jakmile hodina začala, vůbec jsem nevnímala, že někdo vzadu sedí. Člověk se najednou musí soustředit na těch čtrnáct žáků, co před ním sedí v lavicích, že opravdu zapomene na to, že vzadu někdo sedí a dělá si poznámky. Měla jsem nachystaná nějaká cvičení na procvičení látky, kterou brali minulou hodinu, probrali jsme nová slovíčka a na závěr hodiny jsme si zahráli hru. Byla jsem ráda, že jsem hru zvolila na konci hodiny, protože žáci byli poté k nezastavení. Po hodině mi paní učitelka řekla, že se jí moje hodina moc líbila. Měla připomínku pouze k jediné věci, a to, abych zapracovala na hlase. Tím myslela, abych se nebála zakřičet, abych ukončila hru a dostala žáky zpět do lavic. To jsem si přesně myslela, že bude problém. Nejhorší je, že já jsem se ve své hlavě slyšela, že moc křičím a bála jsem se zvýšit hlas ještě o něco víc. Teď již vím, že je to pouze moje subjektivní myšlenka a příště se nebudu bát zvýšit hlas.
416	100	anglický jazyk	3	1	1	2	2	2	1	1	Moje další praxe se konala v hodinách francouzského jazyka. Hned jako první mě zarazilo, že se na hodinu dostavili pouze tři studenti, díky čemuž jsem lehce znejistěla, měla jsem připravenou práci ve dvojicích, při které by mezi sebou jednotlivé dvojice soupeřily. Na jednu stranu ano, práce by se dala spojit do jedné trojice, ale už by to nemělo takový náboj a hlavně jsem si nebyla jistá, jak mi bude výuka vycházet časově. Naštěstí po deseti minutých došel čtvrtý student, takže jsem měla k dispozici dvojice alespoň dvě. Ihned po příchodu studentů do hodiny mě překvapilo, jak laxně se chovají ke své učitelce francouzštiny, která tam se mnou byla na mé „pozorování“. Minulou hodinu se žáci dívali na film a paní učitelka jim neřekla, že je budu učit já, takže počítali s tím, že s filmem budou pokračovat. Když mě tam uviděli, tak hnedka znuděným tónem říkali jejich učitelce, že ale s sebou nemají věci a že nemůžou nic dělat. Tak jsem hnedka pohotově odpověděla, že učebnice potřebovat stejně nebudou, že jim vše potřebné dám. Učila jsem sedmou třídu, kde se již dere puberta ven, ale naštěstí v takto malém počtu žáků se vše dalo zvládnout. Jediné, co mě překvapilo, bylo to, jak málo se v hodině stihlo, i když tam byli pouze čtyři žáci. Musím říct, že jsem byla až ohromena, jak žákům vše dlouho trvá. Než si vyndali sešity, než našli vhodnou barvu tužky…Když jsem je rozdělila do dvojic, tak protestovali, že s tím a tamtím ve dvojici nebudou. Než abych poslouchala jejich protesty, tak jsem je nechala rozdělit do dvojic tak, jak chtěli, a byl klid. Zbytek hodiny probíhal již v klidu. Poté jsem učila šestou třídu. Jak jsem si myslela, že to bude pohoda, protože to jsou ještě malí roztomilouši, tak jsem se trošku spletla. Celou hodinu mi tam zadní lavice švitořily, něčemu se chichotaly a nebyly k zastavení. Snažila jsem se je zpražit tím, že jsem se žáků zeptala, co říkal jejich spolužák nebo ať mi zopakují, co jsem právě říkala já. Bohužel to stejně moc nepomáhalo, protože se začali opět smát. Abych ale nebyla jenom negativní, musím říct, že většina žáků tam byla opravdu snaživá a horlivě se hlásila, to jsem u žádné jiné třídy nezažila, aby žáci byli natolik zklamaní, když jsme je nevyvolala. Také jsem si všimla, že do třídy chodí černošský chlapec. Schválně jsem se na něco zaměřila o přestávce, abych zjistila, jak ho ostatní spolužáci berou, protože na první pohled působil dost plaše. Zjistila jsem, že je v kolektivu velice oblíbený a kolikrát je to právě on, kdo začne s vyrušováním v hodině. Bohužel musím říct, že v době, kdy jsem třídu učila, jsem byla nemocná, takže jsem ani neměla sílu je nějak překřikovat, naštěstí to nebyl žádný výrazný hluk, možná k tomu napomohl i fakt, že v zadní lavici seděla jejich paní učitelka, tak si asi nedovolili tolik, kolik by si možná dovolili, kdybych tam s nimi byla sama. Na závěr se ale musím zhodnotit, že se mi učení francouzštiny celkem povedlo a že se i žákům líbilo, kdyby to takhle šlo pořád, nebylo by se čeho bát.
417	101	hudební výchova	1	2	2	2	2	-1	3	2	Při mé první magisterské praxi mě uvítala provázející učitelka hudební výchovy, se kterou jsem strávila první dvě hodiny v kabinetě. Musím říct, že jsem asi nikdy neslyšela více demotivující řeč. Po těchto dvou hodinách, kdy jsem ke konci už ani nebyla schopna reagovat, mě prakticky přesvědčila o tom, že nikdy v životě nebudu učit. Během dvou hodin do mě byla schopna nahustit neuvěřitelně moc negativních postojů k učení, ale za to podané v pozitivním duchu. Sama o sobě řekla, že hudebku učit neumí a že se od ní nemám co naučit, ale aspoň se můžu podívat, jak by hodiny hudebky neměly vypadat. Následoval monolog (z její strany) o tom, jak se hudebka krásně studuje, ale hrozně se učí, že učit hudebku je hrozné peklo. Taky že se s žáky 8. a 9. třídy už nedá zpívat vůbec, a proto to v hodině vůbec nepraktikuje, v 6. a 7. třídě občas. Připadá mi to jako zvláštní postoj učitele, který učí na základní škole s rozšířenou hudební výchovou. Tato provázející učitelka mi domluvila náslechy i v hodinách jiných učitelů hudební výchovy. To mě asi nakonec přivedlo trochu do pozitivního duchu. Hned první den jsem byla na hospitaci dvouhodinovky hudebky s osmáky. První hodinu se vyučovala pouze hudební historie (téma: Vznik populární hudby) a v druhé hodině se dívalo na film, který měl souvislost s probraným tématem. Učitel nechal žáky ať si na to přijdou sami, nediktoval jim jen stroze výklad. Žáky hodina bavila, dobře reagovaly na každý jeho dotaz. Učitel si uměl sjednat pořádek i při sledování filmu, kde žáci mají tendenci rušit a bavit se mezi sebou. Následně jsem měla náslech i ve školním sboru, který vedl tento učitel a bylo to až neuvěřitelné, jak dokázal získat pozornost žáků. Děti zpívaly pouze zpaměti, noty vůbec neměly a už v říjnu uměly program na vánoční koncert. Náslech u provázející učitelky hudební výchovy jsem měla další den, a to v šesté třídě. Dívali se na záznam divadelního představení, které předešlý rok připravili jejich starší spolužáci. Děcka to prostě nebavilo, ještě k tomu to byl amatérský záběr a špatná kvalita zvuku, ani mě to nebavilo. Ale vzhledem k tomu že byl pátek a šestá hodina, tak místo aby vyrušovaly, tak u toho usínaly. Téma divadelního představení bylo Noc na Karlštejně. Vzhledem k tomu, že učitelka učí hudebku a češtinu, tak se mi líbilo propojení s druhým předmětem, kdo to napsal, jaký je děj atd., to ostatně učitelka komentovala i v průběhu. Po skončení mluvila o tom, co budou dělat následující týden v hodině ne hudebky, ale češtiny. Hodinu skončila o 7 minut dřív a nechala je, ať si počkají na zvonění ? z mého pohledu zbytečná hodina, myslím, že náslech této hodiny mi nic nedal. Další týden jsem byla opět na náslechu provázející učitelky hudebky ale v osmé třídě. Bylo to stejné téma, na jakém jsem byla na náslechu minulý týden, ale jiný učitel a jiná třída. Mohla jsem alespoň vidět srovnání. Zatímco on je nechal ať si na to přijdou sami, ona jim jen všechno suše nadiktovala. On udělal aktivitu s pracovními listy, ona nic. Trochu mi zvedla nálada hodina ještě s jinou paní učitelkou hudebky, která měla sedmáky. Mladá učitelka, měla připraveny skvělé aktivity na téma Pravěk. Nějakým způsobem mi dala nějakou motivaci k tomu abych učila. Při domluvě s provázející učitelkou HV na hodinách, které já sama odučím jsem opět dospěla k demotivaci. Říkala mi, co si představuje, že s nimi budu dělat. Řekla mi ale prakticky všechno naopak, než jak je nám to podáváno na fakultě. „Prostě je za měsíc nauč všechny nástroje. Zpívat s nimi nemusíš, to je nevděčný, ale jsou to šesťáci, tak to třeba ještě půjde. Tady máš prezentace, které můžeš použít, ale taky nemusíš. Jo a připrav k tomu pracovní listy, oni si nevedou sešity.“ Po čase stráveném s touto paní učitelkou mám v sobě vnitřní boj. Na jednu stranu mě úplně odradila od toho, abych někdy učila. Na druhou stranu jí chci ale ukázat, že se to dá dělat i lépe. A taky bych chtěla takové učitele na školách nahradit schopnějšími, a kde jinde začít než sama u sebe. Učitelka se mi vymlouvala, že je zároveň výchovným poradcem, a že to chce hrozně moc času, a že jí nezbývá čas na to, aby se dívala na novější metody, jak učit nebo aby se nějak do hodin připravovala. Nechápu, proč si toho radši nevezme méně, aby její práce měla nějaký výsledek, než se snažit toho stihnout co nejvíc, ale za cenu toho, že vše dělá napůl. Náslechy občanky vypadají úplně jinak. První den jsem měla náslech v hodině občanky s mladou paní učitelkou, která mi při cestě do třídy řekla, že hodinu nemá vůbec připravenou. Má pouze téma hodiny (Mezinárodní vztahy) a k tomu připravené to, že se budou bavit o konfliktu v Sýrii. Vzhledem k tomu, že týden před tím jsme ve škole měli lektorku z Prahy, která nás učila nebát se otevírat kontroverzní témata a jak o nich řídit diskuzi, tak to byl skvěl příklad v praxi. Po hodině mě učitelka řekla, že takto to asi úplně vypadat nemá, že hodina není připravená, a proto mě potěšilo že byla ráda, když jsem ji za tuto hodinu pochválila. Tato hodina, ačkoli byla nepřipravená byla pro mě velmi přínosná. Učitelka měla přece jenom připravené krátké video o uprchlících. Následnou diskuzi vedla ukázkově, ptala se žáků na pocity atd., přesně jak by to mělo být. Další týden v tématu Mezinárodní vztahy pokračovali. Jeden žák měl připravenou prezentaci, učitelka je skvěle motivovala, aby dávali pozor a zapsali si k tomu nějaký bod o sešitu, aby se mohli účastnit následné diskuze. V třídě bylo absolutní ticho. Taky se mi líbila její reakce na negativní reakce při rozdávání pracovních listů: „A co to máme zase dělat?“ Zavedla teda diskuzi na to, že mají téma Mezinárodní vztahy a co si teda představují, že budou probírat. Ať si každý připraví otázku nebo aspoň nějaké téma do další hodiny, které by chtěli probírat, a že teda hodinu uzpůsobí tomu, jak by je to bavilo. Že jim nechce jenom diktovat výčet konfliktů ve světě, ale že se s nimi chce bavit o tom, co je baví nebo zajímá. Přesně takhle bych chtěla jednou učit občanku, to co je bude bavit, ne protože tohle musí probírat. Další den jsem se při hospitacích občanky opravdu pobavila. Ale taky jsem pochopila, jak učitelky dojdou k syndromu vyhoření. Při jedné hodiny Výchovy k občanství se po 35 minutách práce jedna žačka zeptala, jestli je to hodina Výchovy ke zdraví. Paní učitelka je tu ale skvělá, a tak jsme se obě tomu smály, dokážu si ale představit, že to učitele může i ranit, že po 35 minutách práce žák ani nezaznamená, jaký mají zrovna předmět. V druhé hodině jsem zas viděla, jak si jeden žák na prstu točí s nůžky na prstu a následně se zabodnou dívce před ním do vlasů. Tato situace mě hrozně pobavila, a bylo vidět že i paní učitelku, jak nad tím někdy děti nepřemýšlí, co se mohlo stát a přitom jsem viděla její děs v očích, co kdyby jí to zabodl do hlavy. K tomu jsme asi jako učitelé vedeni, představovat si ty nejhorší situace které mohou nastat a pokusit se jim předejít. Na praxi jsem šla s pocitem, že mám představu, jak budu učit hudebku, že to bude super. Ale s pocitem, že nemám absolutně tušení a spíš velký strach z toho, jak učit občanku. Po dvou týdnech praxe odcházím s pocitem, že nemám absolutně tušení, jak mám učit hudebku a jestli vůbec, ale že učit občanku bude zábava a bude to hlavně bavit i mě.
418	101	hudební výchova	2	2	2	2	2	-1	3	2	Chodím do hodin několika učitelů hudební výchovy. Na náslechu u mladé učitelky, která učí prvním rokem jsem zažila jednu hroznou hodinu hudebky. Učí v sedmé třídě, kterou ale celý předchozí ročník učila jiná paní učitelka, tato třída tedy hrozně protestuje proti tomu, aby je učila. Na začátku hodiny dala půlce třídy dopsat test, ale druhou půlku třídy nijak nezabavila a díky tomu se rozjela „zábava“, kterou učitelka nebyla schopna zbrzdit. Půlku třídy tedy nechala prvních 10 minut jenom sedět a čekat. Nekázeň v této hodině tak vygradovala, že po hodině se paní učitelka v kabinetu rozbrečela. V této hodině byl přítomný i asistent a vyrušující si bral ven na chodbu, aby je zklidnil, ale oni i celá třída z toho měli jenom srandu. V kabinetu s ní pak zůstala moje provázející učitelka, která celou hodinu rozebrala. Poté se řešili i kázeňské postihy některých žáků a konzultace s výchovným poradcem a třídní učitelkou. Hodina byla skvěle připravena, ale špatná organizace ze začátku hodiny a v důsledku toho pak i chování žáků tuto hodinu absolutně zničilo. Díky tomu, jsem si u mé provázející učitelky, která je i výchovný poradce, našla to, co mi může předat a co jsem předtím neviděla. Nejsou to zkušenosti, jak učit hudebku, které jsem u ní hledala. To, co mi tato učitelka může předat jsou zkušenosti, jak s dětmi pracovat a jak na ně reagovat. Následující týden jsem já sama jednu hodinu hudebky učila a moje provázející učitelka mi dala zpětnou vazbu právě na to, jak jsem s dětmi pracovala. Týden před touto hodinou mě ale vystresovala s tím, co všechno je musím naučit, že jsem hodinu připravila nepřiměřenou k jejich věku, což bylo obrovské mínus této hodiny, příliš teorie. Následné aktivity ale už žáky bavili. Hodiny občanské výchovy jsou skvěle řízené. Podle slov učitelky nejsou dostatečně připravované, což se mi nezdá, spíše jen nechává žákům dostatečný prostor, aby o tématu přemýšleli a hovořili. Učitelka žáky často nechává, ať pracují sami. Někdy jsem až byla překvapená, jak na to žáci reagují. V hodině deváťáků dostali pracovní list, kam měli doplňovat slova, které byli rozházené různě po třídě. Sama jsem si myslela, že z toho budou otrávení. Práce ale nebyla úplně jednoduchá, a tak žáci mezi sebou začali debatovat o tom, které slovo kam patří a rozčilovalo je, že na to nemůžou přijít. Jedna skupinka kluků se dokonce z dohadování dostala až k vášnivé diskuze o daném tématu. Nebyl to záměr učitelky, ale když začali tak debatovat, tak je přišla poslouchat a tuto jejich diskuzi nenápadným způsobem řídila. Bylo dobré, že je nepřerušila a nesměrovala je jenom k tomu, aby dělali to, co dostali zadané, ale rozvíjela jejich kritické myšlení. Když pak do skupin zadala referáty nechala je, ať začnou pracovat v hodině a skupiny obcházela a poslouchala, jak si práci rozvrhují a zodpovídala jim dotazy k zadané práci. Podobně to vypadá i v hodinách sedmáků. kde podle tematického plánu zrovna mají téma: Vnitřní svět člověka. Učitelka je nechá ať poznávají sami sebe skrze aktivity, které ona řídí. V těchto hodinách mají mnoho prostoru k přemýšlení o tom, jak sami na sebe nahlíží, v čem si myslí, že jsou dobří a v čem naopak ne apod. Tyto hodiny jsou pro mě velice inspirativní.
419	101	hudební výchova	3	2	2	2	2	-1	3	2	U provázející učitelky hudební výchovy jsem si našla to, co si od ní na praxích můžu odnést. Není to způsob, jak učit hudebku, protože se mi nelíbí její styl učení. Nechci jako ona 40 minut na ně mluvit a v posledních pěti minutách zpívat. Má skvělé zkušenosti s dětmi, a velmi dobře jim rozumí. Na své hodiny se ale nepřipravuje, a tak její hodiny také vypadají. Během hodin, které já sama učím jsem si představovala, že mě přenechá celou hodinu, jelikož můj návrh učení v tandemu odmítla (neměla čas na přípravu takové hodiny). Během mé první hodině si ale neodpustila několik vstupů do mé výuky. Zprvu jenom okřikla žáky, aby byly potichu, protože mě nejspíš nevnímala, a tak si nevšimla, že jsem se jich na něco ptala. V tu chvíli jsem nevěděla, co mám dělat, překvapilo mě to, byla to moje hodina a nečekala jsem, že mi do toho bude skákat. Poté, když se mě jedna žačka na něco zeptala, tak jí začala ona sama odpovídat a vůbec mi nenechala prostor. Když jsem učila v této třídě podruhé tak už díky tomu žáci neměli pocit, že já bych byla v hodině jakkoli důležitá. Bylo jedno, co pro ně mám připravené, když jsem cokoli řekla, tak se otočili na svoji paní učitelku, jestli to opravdu mají dělat. V druhé části hodiny si už sedla dozadu a neskákala mi do hodiny. Poté jsem zadávala práci ve skupinkách a skupinky jsem postupně obcházela a kontrolovala je. Učitelka mě nechala ať je to už úplně v mých rukou a hodina se mi konečně začala líbit. Po hodině mi ale zkritizovala, jaký jsem měla ruch ve třídě. V danou chvíli jsem na to nijak nereagovala. Ale později mě to přivedlo k zamyšlení, opravdu chci, aby bylo ve třídě ticho, když žáky podnítím k diskuzi? Na druhou stranu mi tato provázející učitelka umí dávat skvělou zpětnou vazbu a kritikou nešetří, za což jsem ráda, je to něco, co si můžu z této praxe opravdu odnést. Upozornila mě například na mou rychlou mluvu, s čímž mám problém už od doby, kdy jsem chodila na gymnázium. Prý je to na žáky až příliš rychlé a nezvládnou pojmou to zadání, když mluvím rychle. Na občance mám odučené také dvě hodiny. Provázející učitelka mi tam přenechala úplně celou hodinu, tak jak jsem si to představovala. Byl to úplný opak než v hodinách hudebky, žáci mě poslouchali, když jsem jim zadávala skupinovou a pak i samostatnou práci. Během samostatné práce jsem měla v třídě absolutní klid, protože si žáci vypracovávali do sešitu, co dostali zadáno. V těchto hodinách se mi učilo velmi dobře a těším se na další hodinu. Nyní mám skoro půl měsíce se připravit na další hodiny které budu učit, ale vlastně ani pořádně nevím, jak se připravit. Na občance mám ponětí, jak s žáky pracovat, ačkoli si nejsem jista, jak s nimi probrat téma, které si mám do další hodiny připravit. Vím ale, které metody chci používat. Hudebku nemám ponětí, jak si připravit, abych přebila první dojem žáků, že já jsem někdo nedůležitý, koho nemusí poslouchat. Díky těmto vstupům do mé výuky, mi učitelka hodně snižuje sebevědomí, a tak nejspíš i můj projev vypadá. Když jsem s ní poté v kabinetu zavedla na toto téma řeč, řekla mi, že se mnou souhlasí. Je to nejspíš tím, že ona využívá pouze frontální výuku a když já se snažím s nimi dělat něco jiného, je to pro ně něco nezvyklého a neví, jak na to reagovat. Na duhou stranu, mě tohle ale může potkat, až někam nastoupím, a tak je to pro mě dobrá zkušenost. Aspoň v tomto mohu s provázející učitelkou souhlasit.
420	101	občanská výchova a výchova ke zdraví	4	2	2	2	2	-1	3	2	Absolvovala jsem již několik náslechů v hodinách občanské výchovy a všechny hodiny mají stejnou strukturu. Ve všech se začíná aktualitami, které zaberou 20 někdy až 25 minut. Na jednu stranu se mi zdá dobré, že s žáky probírá aktuální dění, donutí je to sledovat, co se děje. Navíc jim učitelka na aktualitách ukazuje, jak vystupovat, co by měl jejich výstup obsahovat. Každý žák musí přednést 3 aktuality, měli by se lišit zaměřením. Po přednesu každého žáka třída hodnotí, jestli žák vybral vhodné aktuality (jestli nemluvil například jenom o aktualitách ve sportu apod.) a jak se jim líbil projev přednášejícího žáka. Líbí se mi, že vyučující takto pracuje na projevu žáků. Na druhou stranu mi připadá, že to zabere až příliš času. Veškeré aktivity, které učitelka naplánuje totiž pak nikdy nestihne, a tak aktivitu, která například zabere 25 minut v hodině ani nestihne, protože se protáhly aktivity. Každá hodina občanské výchovy se řídí podle učebnice. Je dobré, že žáci vidí a co bude následovat. Opět si myslím, že to má i tu špatnou stranu, a to ve chvíli, kdy se vyučující řídí učebnicí až příliš. Připadá mi zbytečné si nahlas předčítat z učebnice o bezpečnosti. Sama bych využila tyto části učebnice například pro práci s textem. Při náslechu hodin v 6. třídě byl název tématu hodiny bezpečnost. Učitelka jim vypráví příběhy, které se skutečně staly a s tím dále pracuje. Příběhy rozebírají a následně vymýšlí aktivitu ve skupinách. Práci sice začnou ale nestihnou ji dokončit, protože jim na to nezbyl čas. Učitelka s žáky nejen v této hodině skvěle pracuje, střídá aktivity. Díky času na začátku hodiny stráví nad aktualitami není žádná aktivita dotažena do konce v té dané hodině.
421	101	občanská výchova a výchova ke zdraví	5	2	2	2	2	-1	3	2	Během jednoho týdne moje provázející učitelka občanské výchovy onemocněla. Díky tomu jsem viděla jednu hodinu občanské výchovy zastupovanou jiným učitelem občanské výchovy. Učitel sám nevěděl, co má s žáky v hodině dělat. A proto celou hodinu rozebírali aktuality. Učitel se rozpovídal a celá hodina tak uběhla velmi rychle a žáci se celou hodinu bavili a smáli se, protože učitel byl velmi vtipný. Následující týden třídu učila moje provázející učitelka, a když se s žáky bavila co si z hodiny odnesli tak řekli, že jenom to, že byl přijat článek 11 a 13. Další hodiny, kdy byla provázející učitelka nemocná jsem odučila sama. Jediná nevýhoda byla, že zde nebyl přítomný žádný učitel občanské výchovy, tudíž jsem neměla na hodiny žádnou zpětnou vazbu. Učitelé, kteří se mnou na hodinách byli mi řekli jenom pár slov k tomu, jak pracovat s žáky, protože žáky ve třídě sami znali. Jedna z těchto hodin byla také hodina o úvodu do hospodářství. S provázející učitelkou jsem si volala a ona mi nadiktovala několik pojmů, které by chtěla, abych s žáky probrala. Jelikož se jednalo o pojmy: trh, nabídka, poptávka atd., které žákům základní školy nejsou příliš blízké, snažila jsem se jim toto téma co nejvíce přiblížit. Hodina se mi nakonec nepodařila tak, jak jsem si představovala. Žáci na mě ale reagovali, že tématu rozumí, čímž jsem si moc jistá nebyla. Následující hodinu učila opět moje provázející učitelka a já byla mile překvapena, že žáci si zapamatovali vše, co jsem s nimi probírali. Byli schopni popsat rozdíl pojmů ekonomie a ekonomika, popsat základy tržního hospodářství – nabídku, poptávku. Dokonce sami mluvili o konkurenci a monopolu, což byli pojmy, o kterých jsme se bavili až na konci hodiny a ani jsme si o nich nestihli zapsat nic do sešitu. Tato hodina mě potěšila, jelikož jsem opravdu měla pocit, že se mi hodina nepodařila a žáci si z ní nic nezapamatovali, a přitom si žáci z hodiny pamatovali vše důležité a pamatovali si to i bez toho, aniž by se dívali do sešitu. Jelikož je provázející učitelka na škole zároveň i metodikem prevence, absolvovala jsem návštěvu besedy o šikaně a kyberšikaně. Besedu vedl mjr. JUDr. Jaromír Badin z pražské kriminálky. Před účastí na této besedě si učitelka s žáky v hodině povídala o šikaně a o tom, co od této besedy očekávají, co čekají že se dozví. Několik žáků bylo otrávených, protože údajně na besedy o šikaně chodí každý rok. Což svědčí o tom, že na škole se prevence proti šikaně vede velmi dobře. Během besedy jako takové žáci už znudění nebyli, jelikož přednášející do svého výstupu zahrnul mnoho příběhů, které se opravdu stali během jeho služeb u policie. Po této besedě, následuje i zhodnocení, co si žáci z této besedy odnáší v další hodině občanské výchovy. Tuto hodinu mám následující týden vést já sama.
422	102	anglický jazyk	1	1	1	1	1	1	1	1	Na praxi ve třetí třídě, kterou tvoří děti převážně s řečovými obtížemi, ale také děti s kombinací poruch, mě prozatím zaujal nejvíce chlapec, kterému bylo diagnostikováno také ADHD. Možná více než samotný chlapec mě zaujala jeho asistentka. (Má praxe je realizována na základní škole logopedické.) Od třídní učitelky jsem se dozvěděla, že se jedná o asistentku pro celou třídu, přestože asistentka tráví veškerou výuku s chlapcem ve společné lavici. Naivně jsem si myslela, že asistentka se chlapci věnuje každou hodinu individuálně, pracuje s ním na změnách, nastavili si např. nějaká pravidla zejména v chování, že asistentka spolupracuje s třídní učitelkou na případných individuálních cvičeních či práci k udržení chlapcovy pozornosti. Opak je pravdou. Tak takhle by podle mě práce asistenta vypadat neměla. Je to vlastně ukázkový příklad toho, jak to nedělat. Arogantní přístup spolu s povrchní mluvou střídá v hodinách naprostá ignorace a ťukání do telefonu. Okřikování typu „Uklidni se, laskavě, jo, nebo půjdeš za dveře!“ „Já na tebe nemám náladu, udělej si to, jak chceš!“ apod. je na denním pořádku. K mému překvapení se nad tímto přístupem nepozastavila ani třídní učitelka. Nejsem si jistá, zda jí přístup asistentky nepřijde jakkoliv špatný nebo si na něj už zvykla. Začala jsem hodně přemýšlet nad smyslem asistentů tohoto typu ve třídách. K čemu tam vlastně je? Myslela jsem, že asistenti jsou ve třídách, aby byli nápomocní jak učitelům, tak i žákům. Předpokládala jsem, že asistentka s žákem pracuje, aby nebyl vyčleňován z kolektivu, pracuje s ním na udržení jeho pozornosti, vztahu k výuce samotné, a zejména na tom, aby v hodinách pracoval. Nevím, co si o tom myslet, jsem z toho docela i zklamaná… Pár asistentů jsem už potkala, s některými spolupracovala i v rámci praxe, nějakým záhadným způsobem jsem narazila vždy na zapálené nadšence. Nebo jsem snad, a v to opravdu doufám, narazila spíš na jednoho z mála asistentů, který si neuvědomuje důležitost své práce. Paní asistentka mi leží nejen v hlavě ale i v žaludku už pár dní.
423	102	anglický jazyk	2	1	1	1	1	1	1	1	Nějaký čas zpátky jsem si vzpomněla na výměnný pobyt, který realizovalo mé gymnázium ve spolupráci s německými základními školami. Přihlásila jsem se jako dobrovolník a nabídla ubytování pro dva studenty. O pár týdnů později k nám přijely dvě žákyně asi 7/8. třídy. Doslova mě překvapilo, jak plynule anglicky obě žákyně mluvily. Čekala jsem, že komunikace bude, jak se říká, rukama nohama. Na to, že jsem byla o čtyři roky starší, jsem jim docela záviděla. Měly bohatší slovní zásobu, byly sebejisté v gramatice a vytvoření věty jim zabralo chviličku, a to bez sebemenšího zaváhání. Důvod, proč o nich píšu je ten, že mě na praxích zaráží úroveň jazyků u žáků 7/8. tříd. Vždy, když mám náslech v hodinách AJ, přemýšlím nad tím, jaká byla moje úroveň jazyka na základní škole. Jestli jsem na tom byla lépe nebo hůře. Jak je možné, že ty německé žákyně ovládaly jazyk na mnohem vyšší úrovni než je ta, se kterou se setkávám na praxích? Je to jiným přístupem k výuce jazyků? Zajímá je AJ na tolik, že ve svém volném čase jí věnují čas? Během náslechových hodin jsem zjistila, že pro žáky 7. a 8. tříd nemá smysl vymýšlet nějakou složitější aktivitu, jelikož by jí stejně nepochopili. Nechci je podceňovat, ale když vidím, jaké učivo probírají a zejména jakým tempem pracují, nic jiného mi nezbývá. Možná je to moje nezkušenost, že nevím, kolik se toho s nimi dá stihnout za hodinu, jak rychle pochopí gramatickým jevům, zda se slovíčka učí drilem a já nevím, co ještě by je mohlo v tomto směru ovlivnit. Nebo je to nedostatkem AJ v hodinách? Pravdou je, že učitel té angličtiny podle mě moc v hodině nevyužije. Všechno jim opakuje česky, instrukce podává česky, aby měl jistotu, že žáci všemu porozumí. Nevede to ale k jejich „jazykové“ lenosti? Vím, že na škole mají také hodiny s rodilým mluvčím, který sice česky rozumí, umí, ale před žáky se tváří, jakoby angličtina byla jedinou možností. Což je samozřejmě nutí mluvit anglicky. Pravdou ale je, že v hodinách se žáci spíše straní, nejsou moc aktivní, a pokud mají možnost se ptát na jakékoliv otázky, jakékoliv téma, MLČÍ! Já byla vděčná za 2 minutové povídání si s ním na chodbě! Tahle situace mě donutila přemýšlet nad tím, jakým způsobem bych chtěla vést své hodiny (pokud teda budu učit). Chtěla bych své budoucí žáky „donutit“ využívat angličtinu co nejvíce. A proto mě napadla myšlenka stanovení pravidla – mluvíme pouze anglicky. Česky se bude mluvit pouze v případě nejvyšší potřeby. I kdyby mi žáci měli sdělit to, co potřebují, rukama nohama, věřím, že to pro ně bude přínosnější, než odběhnout do jejich komfortní zóny mateřského, potažmo českého, jazyka. Chtěla bych na té myšlence ještě více zapracovat, vyhodnotit si klady a zápory, a zjistit, jak ji ještě více vylepšit. Spousta článků a různých knih tvrdí, že dětské mozky jsou nejpružnější (nebo tak něco) a mají neuvěřitelnou kapacitu na učení se novým věcem, tak proč toho nevyužít pro věc, která se brzy stane u žáků vyžadovanou. Jsme na začátku 21. Století a angličtina představuje „nástroj“ potřebný v každodenním životě člověka a nemyslím si, že by se to v následujících letech mělo změnit.
424	102	anglický jazyk	3	1	1	1	1	1	1	1	Juchuuu – poslední reflektivní deník! Nicméně vrátím se zpět k praxi. Minulý týden jsem šla opět na náslechy, jelikož mě čekají už jen dva dny praxe a oba dva dny budu učit a aby toho nebylo málo tak dokonce mít i hospitaci, no a chtěla jsem načerpat nějakou inspiraci. Podívat se, jak to ten učitel s těmi žáky dělá, víc se na to soustředit, na ty jednotlivý aktivity a tak. Jsem totiž čím dál víc nervózní. Asi to bude tím, že se to čím dál víc blíží. Nevím, z čeho jsem teda nervózní, všichni říkají, že je to v pohodě. Já to taky vím, už jsem učila malé třeťačky, ale přece. No a co čert nechtěl místo inspirace a náslechů u svého provázejícího učitele, jsem se stala takovým malým kontrolérem na praxi jiného studenta. Konkrétně nějakého Thomase z Hong Kongu. To jako vážně? Jo, vážně. Na jednu stranu mi to pomohlo nahlédnout na hodiny jiného studenta a musím říct, že tu první vyučovací hodinu měl fakt perfektně zmáklou, až jsem dostala „bobany“, že ta moje výuka bude strašnej propadák. Ale ta jedna hodina by mi stačila. Jenže my jsme pokračovali na druhou, která dopadla jako absolutní propadák. Provázející učitel to dokonce komentoval asi nějak takhle: „A tady vidíte ten obrovský rozdíl v přípravách. Na první hodině si dal záležet, ale zjistil, že mu to zabralo takový 4 hodiny, no a tak se na tu druhou vyprd!“ Dokonce jsem to následně byla já, kdo dával zpětnou vazbu. Říkám si, že pořád se učíme učit, tak je to v pohodě, ale jsem zrovna ten typ, který když už něco dělá, tak to chce udělat dobře. A o to větší strach teď mám, že se mi to nepovede, bude to blbý, a já nevím co… Každopádně jak jsem už psala výš, na jednu stranu je to přínosný. Vím, že na děcka je potřeba fakt jednoduchý jazyk – a tak nějak konečně vím, co si pod tím přestavit. Vím, že je potřeba čekat na jejich odpověď a nebýt hrrr hrr hrrr, chci tu odpověď do dvou vteřin, a když ji nemám, tak to řeknu za vás. A taky jsem si mohla vidět hodinu, ve které se nestřídají různé aktivity k nastartování těch hlaviček, ale je to spíš uspávaná, nuda a jedinou zábavou je učitel (a jeho trapasy). Můj provázející učitel si hodiny nechystá. Ne nijak extra. Vždy má lístečky v učebnici s tím, co dělal s minulou třídou a jen vyměňuje jednotlivé aktivity. Občas to trošku pozmění, ale všechno za pochodu. Když vím, že mi jedna hodina zabere cca 2-3 hodinky přípravy, docela slušně mě to odrazuje. Nechci ale být ta nudná učitelka, co bude dělat v pracáku, aby si rodiče nestěžovali, že to platí, tak ať to děcka používají – viz poslední seminář, to jednu moji půlku fakt pobavilo a druhou rozplakalo. Prvotně jsem byla hrozně naštvaná, když jsem zjistila, že budu koukat na hodiny jinýho studenta, ale abych to shrnula, musím napsat, že nakonec jsem přece jen své prvotní dojmy musela přehodnotit a brát celou situaci s nadhledem, což mi nakonec pomohlo vidět i určité benefity, které z toho pro mě vznikly. Čímž bych chtěla jakože říct, že fakt má všechno dvě mince a i když je občas těžký se k tomu donutit nebo si něco přiznat, tak je fajn podívat se na věci s odstupem i jinýho pohledu. Díky za to, že jste mě četli, nicméně doufám, že to bylo naposledy! Hahahah!!
425	102	speciální pedagogika a hudební výchova	4	1	1	1	1	1	1	1	Zase nám začaly praxe a já nevím, kam dřív skočit. Práce, škola, praxe, práce, škola, praxe. Nekonečný kolotoč. Snažím se stihnout od každého něco, ale ve skutečnosti nestíhám vůbec nic. V práci nestíhám udělat vše, co je třeba a vedení mi to dává samozřejmě najevo. Ve škole absolutně nestíhám, vzhledem ke všem těm šíleným úkolům, schovaným pod hlavičkou “continuous assessments”, což ve skutečnosti znamená spousta zbytečné práce, která nevypovídá o tom, co umíme, co jsme se naučili, připravenost na výuku ve školách atd. No a pak je tady praxe, kterou máme vykonávat 1x týdně, ideálně 6 hodin v nějaké škole. Já už jsem k těm praxím skeptická, jinak si to nedokážu vysvětlit. ještě ani nezačaly a už bylo všechno špatně. Šmankote ať už je třeťák a praxi máme souvislou!!! Doposud jsem asi nepochopila, jak mi mají náslechy a možnost učit ve třídě, kterou vidím asi potřetí v životě, zlepšit mé “učitelské” schopnosti. Jak mám s těmi dětmi pracovat, když o nich nic nevím? Permanentně se cítím jako cizinec, narušitel… Musím ale říct, že moje provázející učitelka angličtiny nevypadá tak špatně. Je v pohodě, dává mi možnosti se vyjádřit k hodinám, na cokoliv se zeptat a je otevřená všemu, co mě do hodin napadne. Na specce to tak veselé není… Speciální pedagožka je fakt super baba, jako člověk je skvělá! Bere svou práci jako zábavu, poslání i tvrdou dřinu. Od každého něco, tak ,aby to bylo pěkně vyvážené. Horší je to s tou mojí praxí. Já jsem si myslela, že na té praxi uvidím praxi… zatím jsem ji jen slyšela zpoza rohu skříně, za kterou sedím, aby ona mohla individuálně pracovat s dítětem. Super, ale já bych tu individuální práci jako budoucí speciální pedagog taky ráda viděla. Halooo?! A jo, super!, mám si zahrát s klučinou Dobble. No, takhle jsem si tu praxi úplně nepředstavovala. Vlastně bych si ji obecně představovala úplně jinak. Ideálně jakou souvislou praxi ve škole. Abych měla možnosti podívat se na tu opravdovou práci učitele, ne jen to, co mi dovolí vidět ze dveří, když jim oznamuji, že jsem přišla. Dál mě totiž nikdo nepustí…. Chtěla bych, abychom se s učiteli dali do řeči, aby nám ukázali, jak jejich práce ve výuce navazuje, poznali žáky a byli si ve svých botách o maličko více jistější. Bylo by Pamatuju si, když mi první den praxe ještě v podzimním semestru řekla sama paní zástupkyni “Ty Vaše praxe jsou stejně na prd, choďte si sem jak Vám to bude vyhovovat, ať vidíte, jak ty hodiny navazují a něco z toho máte. Jeden den ve škole je Vám k ničemu.” Já tehdy byla hodně překvapená, ale brzy jsem zjistila, že měla paní zástupkyně pravdu. A možná proto mi ty praxe nevyhovují, nebaví mě. Možná si je jenom sama škaredím. A možná taky všechno dohromady. Ale abych zase nebyla jen negativní, musím říct, že mi praxe doposud pomohla si uvědomit, že 1. stupeň ZŠ je místo pro mě a 2. stupni bych se raději měla prozatím vyhnout. Teď mě čeká výuka angličtiny u žáků 3., 4., 5. a 6. třídy. Jsem zvědavá, jak se mi to povede. Mám pro ně přichystanou spoustu aktivit. Třeba bude praxe zase o něco veselejší. :)
426	102	speciální pedagogika a hudební výchova	5	1	1	1	1	1	1	1	Tak jsem si konečně vyzkoušela výuku! Anglického jazyka i vedení individuální výuku v rámci speciální pedagogiky. A musím říct, že to byla paráda! Samozřejmě, že mezery a nedostatky se najdou vždy, já se ale rozhodla, že se zaměřím pro začátek na to pozitivní. Do hodiny angličtiny jsem si připravila deskovou hru na gramatický jev – budoucí čas pomocí slovesa will. Měla jsem z toho trochu strach, protože v předchozích zkušenostech se mi úplně nedařilo naladit se s žáky na stejnou vlnu a ani mé aktivity na začátky hodin nevycházely podle plánu. Hodně jsem přemýšlela, čím jsem ty žáky namotivovala. Přesto, že se jednalo o trošku „problémovější“ skupinu žáků, spolupracovali na výbornou a dokonce při aktivitě opravdu mluvili anglicky! Někomu se to může zdát jako samozřejmost, nicméně angličtináři ví, že donutit žáky, aby při aktivitě mluvili je někdy náročnější. K mému údivu jsem vlastně zjistila, že jsem nevyužila nic konkrétního. Přišla jsem do výuky přátelsky naladěná a slíbila jim deskovou hru, u které budou trochu procvičovat. Jejich zájem byl patrný hned od začátku. A zejména kluci mě překvapili svými větami a nápady. Tohle je ono, tohle je to, co vždycky člověka nakopne k tomu, aby pokračoval. Individuální výuka byla trošičku jiná. Jednak jsem byla tzv. „hozena do vody a plav“, nicméně efekt to mělo. Při zpětné vazbě jsem se mě provázející učitelka ptala, zda mám nějaké konkrétní zkušenosti s menšími dětmi (vedla jsem výuku žáka 3. třídy) a když zjistila, že ve své podstatě mám zkušenosti pouze s dětmi předškolního věku, byla trošku překvapená. Ale v dobrém slova smyslu. Věci, na kterých musím zapracovat nejsou nijak zásadní, jedná se spíše o detailnější části výuky. A hlavně jsem si vyzkoušela i své vlastní pomůcky, které jsem vyráběla. To, že jsem si koupila domů nekvalitní kolíky na prádlo je jedna věc (používali jsme kolíky k aktivitě a polovina se jich polámala, achjo), důležité bylo, že se hra líbila i žákům. Vyzkoušela jsem si hru adaptovat na rozdílný věk i poruchy a byla jsem příjemně překvapená, jak nám to šlo. Jsme opravdu s praxí spokojená. Stanové cíle praxe se mi podařilo naplnit již v předstihu, a tak je můžu rozšiřovat, věnovat dostatečnou pozornost náplni práce učitele nejen při výuce. I to, že dostávám skvělou zpětnou vazbu na obou základních školách je takové trochu štěstí. Na předchozí praxi se mi ho příliš nedostávalo. Musím se přiznat, že trošičku lituji své skepse na začátku praxí. Myslím si, ale že to tak často bývá, člověk se něčeho bojí, nebo neví, co má čekat a tak si to nevědomky sám znechucuje. Je pro mě ale přínosem, že praxe mi tentokrát opravdu víc dává než „bere“. Nicméně už se nemůžu dočkat souvislé praxe! Protože to se teprve ukáže, zda jdeme tím správný směrem.
427	103	matematika	1	1	1	1	1	1	1	1	V očích veřejnosti je práce učitele někdy chápána jako nenáročná profese – 2 měsíce prázdnin, chození po výletech a divadlech atd. Praxe mi však ukázala, že tomu tak není. Tuto profesi bych vykonávala ráda, ale po nahlédnutí do reálné výuky začínám přemýšlet o tom, zda povolání zvládnu. Učitel by měl především učit a zároveň vychovávat děti. Avšak v současné době je velmi obtížné obě dvě věci skloubit. Ve výuce se kolikrát řeší spíše výchovné záležitosti a na vzdělávání je pak méně času. Myslím si, že výchova dětí by měla být především věcí rodičů. Potom by zůstal větší prostor pro samotnou výuku. Na začátku vyučovací hodiny matematiky (v 9. třídě) po příchodu paní učitelky stála téměř polovina třídy – žáci se chtěli omluvit, že nesplnili domácí úkol. V tu chvíli mi přišlo, že je to docela dost lidí, kteří úkol zapomněli a že to snad ani není možné, ale na druhou stranu bylo zase fajn, že se paní učitelce přiznali. Nedokážu si představit, jak bych měla správně reagovat v takové situaci – možná bych jim dala jednou tolik příkladů do příští hodiny, aby si zapamatovali, že se mají do školy připravovat. Vzhledem k tomu, že paní učitelka neměla zpětnou vazbu, zda žáci pochopili dané učivo na základě domácího úkolu, začala v lavicích vyvolávat právě tyto žáky. Líbilo se mi, že nenechala domácí úkoly bez povšimnutí a na konci vyučovací hodiny se k nim vrátila. Žákům řekla, že je dostávají z důvodu, aby si látku procvičili a vůbec jí nevadí, když příklady vypočítají špatně. Myslím si, že je třeba úkoly plnit, neboť jde především o to, aby se na to doma podívali a zjistili čemu nerozumí. Ale pokud ho neudělají vůbec nebo jej opíší ve škole od spolužáků, pak úkol postrádá smysl a podvádí jen sami sebe. V další vyučovací hodině probíhalo zkoušení u tabule. Jeden z vyvolaných žáků dostal dva příklady na řešení rovnic o jedné neznámé. Tentýž příklad počítali i všichni ve třídě. Paní učitelka je upozornila, aby si příklad počítali sami, že na tabuli to nemusí být vždy správně. Žák, který byl u tabule až u ověřovací zkoušky zjistil, že mu to nevychází. Paní učitelka ho schválně na jeho chybu neupozornila a dala mu možnost, aby si chybu našel sám. Pokud se mu to podaří, nebude ohodnocen o stupeň horší známkou. Žák chybu našel a opravil. Po zkoušení se paní učitelka zeptala žáka i jeho spolužáků, jakou známku by si zasloužil. Líbilo se mi, jakým způsobem přistoupila k závěrečnému hodnocení. Nechala objektivně posoudit nejen samotného žáka u tabule, ale zajímal jí i názor ostatních spolužáků. Myslím si, že je důležité, aby žák měl možnost sám sebe ohodnotit. Rozvíjí to jeho sebereflektující schopnosti, neboť má možnost zamyslet se nad svým výkonem. Řekla bych, že zkoušení u tabule může být pro některé žáky stresující záležitost. Hraje zde roli příliš mnoho faktorů: výstup před celou třídou, strach a pochybnosti nad tím, zda počítá příklad správně, špatná orientace na velké tabuli ve srovnání se sešitem, tréma. I pro mě tohle zkoušení patří k těm méně příjemným a jsem velmi nervózní. Je to totiž úplně něco jiného, než když si příklad můžu vypočítat v klidu v lavici.
428	103	matematika	2	1	1	1	1	1	1	1	Po vyučovací hodině jsem měla prostor se v kabinetu bavit s paní učitelkou, která mě provází celou praxí. Zajímalo mě, jak se má pedagog v určitých situacích správně zachovat – například jak řešit šikanu, ať už se jedná o šikanu jednoho žáka ze strany spolužáků anebo jednotlivce vůči učiteli. Vzhledem k tomu, že paní učitelka je zároveň i výchovnou poradkyní, řekla mi, že je důležité, aby pedagog ke každému žákovi přistupoval jako k jednotlivci. Je potřeba žáky rozvíjet samozřejmě po vzdělávací stránce, ale zároveň se zajímat například v jakém rodinném prostředí vyrůstají. Myslím si, že nevhodný způsob výchovy rodičů může zapříčinit to, že žák si pak vybíjí zlost na svých spolužácích a šikanuje je (nebo šikanuje samotného učitele). Tuto situaci bych řešila tak, že šikanujícího žáka bych si ze třídy vzala do kabinetu. Promluvila bych si s ním mezi čtyřma očima, co ho vedlo k takovému jednání. Je to lepší způsob si s žákem promluvit o samotě než před celou třídou. Žák by se mohl totiž před třídou začít předvádět a situaci by to daleko více zhoršilo. V tuto chvíli mě napadlo, co bych dělala, kdyby mě začala šikanovat celá třída? Je to zřejmě ojedinělý případ, ale může se vyskytnout. Vyzkoušela jsem si také tandemovou výuku. S mou provázející učitelkou je velmi dobrá spolupráce, takže jsme se domluvily, že v rámci opakování rozdělíme probíranou látku v hodině na dvě části: osovou a středovou souměrnost. Před výukou jsem měla možnost vyzkoušet si rýsovací pomůcky do geometrie. Uvědomila jsem si, že vůbec není snadné něco narýsovat na té bílé magnetické tabuli. Zaprvé se rýsuje fixou, která se lehce smaže; pravítko po tabuli docela klouže a člověk kolikrát musí takovou situaci „zakamuflovat“ a třeba posunout ten bod o něco výš, aby to vycházelo. Nemluvě o kružítku, které bylo polámané a vypadávaly z něho přísavky, které sloužily k tomu, aby drželo vůbec na tabuli. Naštěstí má provázející učitelka sehnala jiné, u kterého tento problém nebyl. I přesto to pro mě nebylo nic jednoduchého, jelikož těmi přísavkami se původní nákres smazal. Určitě zajímavá zkušenost při práci s pomůckami do geometrie. Líbilo se mi, že žáci se mnou spolupracovali a odpovídali. Zdálo se, že je to pro ně „jednoduché“, ale pak když měli pracovat samostatně do pracovního sešitu, kde měli zadané příklady (některé téměř totožné s tím, co bylo na tabuli), nevěděli si rady a opět jsme jim musely napovídat. Přijde mi, že by bylo asi lepší, kdyby si žáci alespoň ten ukázkový příklad rýsovali současně spolu s pedagogem, který rýsuje na tabuli. Věděli by, kam přesně přiložit pravítko, rysku, kružítko apod. Po hodině jsme se bavily s provázející učitelkou a říkala mi, že vyvolává žáky na konstrukční úlohy – rýsování u tabule, aby si uvědomili, že to není tak jednoduché, jak se to na první pohled může zdát.
429	103	matematika	3	1	1	1	1	1	1	1	V rámci tandemové výuky jsme vyzkoušely spolu s mojí provázející učitelkou skupinovou práci (v 9. třídě). Na začátku hodiny jsme nechali žáky vylosovat papírky s číslem a pak se podle nich měli rozdělit do skupinek. Přišlo mi to jako zajímavý způsob rozdělení žáků – budou spolu pracovat třeba i ti, kteří se méně baví a teoreticky by se mohly více prohloubit vztahy v třídním kolektivu. Navíc žáci nevěděli, co to číslo bude znamenat (paní učitelka zavtipkovala, že to bude jejich známka na vysvědčení). V jedné třídě skupinová práce docela fungovala, vždy se našel někdo, kdo věděl a kdo skupinu „vedl“. Pouze v jedné skupině to moc nefungovalo. Zrovna se namíchali žáci: jeden chytrý introvert, který pracuje sám; dva kluci, kteří nemají úplně nejlepší prospěch a jedna dívka, která je ze sociálně znevýhodněné rodiny. Přišlo mi jí v tu chvíli docela líto. Přitom ve skupině měli někoho, kdo je velmi chytrý. Myslím si, že kdyby asi byli zvyklí pracovat ve skupinkách častěji, možná by se zlepšila jejich spolupráce a vypadalo by to jinak. Otázka je, zda tuto metodu používat v matematice? Před tím, než jsem sama vedla hodinu, jsem pociťovala trému a nervozitu. Přitom jsem byla připravena a měla jsem pro žáky nachystané pracovní listy. Opakovali jsme zrovna hranoly (krychli a kvádr). Taky jsem si uvědomila to, že je lepší mít přípravu přichystanou na jednom listu papíru. Měla jsem ji totiž na 3 papírech a pak, když člověk papír někam odloží, mezitím něco vysvětluje, ztrácí přehled, který papír následuje a kde vůbec leží. Tohle člověka doma vůbec nenapadne, až když si to opravdu zkusí – i tak triviální věc může člověka v tu chvíli rozhodit. Když jsme si spolu s žáky ještě ukazovali úhlopříčky (tělesové, stěnové) v hranolech, nastal docela problém, jelikož se to špatně znázorňovalo. Sice jsem měla od provázející učitelky zapůjčené modely krychle i kvádru, ale úhlopříčky zde byly pouze naznačeny – nebyly zde všechny. I já sama jsem z toho neměla moc dobrý pocit, že to nebylo úplně názorné a přesvědčivé. Možná by bylo příště lepší vyřešit tento problém buď nějakými hranoly, které by se mohly rozdělit na potřebné části, anebo nějakou hmotou, která by se přímo mohla „rozříznout“ a zase spojit v celek, anebo jim to ukázat pomocí prezentace v PP. Při zpětné vazbě s mojí provázející učitelkou jsem si také uvědomila, že jsem špatně použila některé matematické výrazy (obsah krychle – místo povrch). V tu chvíli, když jsem byla v roli pedagoga, mi to vůbec nějak nedošlo – soustředila jsem se na tu hodinu jako celek, aby se stihlo všechno (nebo aspoň většina toho, co jsem měla připravené). I když má člověk udělanou nějakou přípravu, je potřeba ji v průběhu hodiny měnit – dle potřeby žáků, důležitosti a zbývajícího času do konce vyučovací hodiny.
430	103	speciální pedagogika a hudební výchova	4	1	1	1	1	1	1	1	Když jsem si měla vybrat ZŠ, na které bych vykonávala praxi, rozhodla jsem se pro ZŠ v Brně, jelikož mi toto město přirostlo k srdci a trávím zde hodně volného času. Oproti škole v Jundrově, kde jsem byla minulý semestr, mě velmi překvapilo přivítání – nás praktikantů. Sešli jsme se v jedné třídě a pan ředitel nás seznámil s chodem školy. Žáci této školy mimo jiné vynikají výbornými výsledky v matematických soutěžích. Tahle informace mě velmi zaujala, jelikož mým druhým oborem je matematika. I v budoucnu bych ráda učila v nějaké brněnské ZŠ – možná i na této, kde jsem nyní na praxi. Škola také velmi dbá na dobré vztahy mezi jednotlivými učiteli a rovněž i žáky. To mi potvrdila i má osobní zkušenost. Hned v kabinetě, kde jsem potkala mého vedoucího učitele z hudební výchovy, jsem se cítila velmi dobře. Přijal mě jako rovnocennou kolegyni. Ve škole jsem se setkala s převážnou většinou mladých učitelů. V tu chvíli jsem si říkala, že by zde nebylo špatné pracovat jako pedagog. V hodinách hudební výchovy jsem si všimla, že pan učitel používá stále stejnou strukturu vyučovací hodiny. V úvodu dva žáci přednáší referát na svoji oblíbenou kapelu nebo zpěváka. Spočívá to v tom, že stojí před tabulí a čtou z papíru připravené poznámky. Většinou je to otázka pár minut (1–3). Poté se pan učitel zeptá, jaký má na to dotyčný názor, proč si to vybral a které písničky se mu líbí. Následuje ukázka videoklipu, kterou nechá bez zastavení. Tento přístup mi přijde docela stereotypní. Bavila jsem se o tom přímo s učitelem a říkal, že si tak alespoň chvilku odpočine. My studenti PdF to asi vidíme jinak. Jsme vedeni k tomu, aby každá vyučovací hodina byla originální a něčím zajímavá. Možná za několik let i my sklouzneme k této „zažité“ formě výuky. Přeci jen si učitel potřebuje chvilku odpočinout a proč toho tedy „nevyužít“ v hudební výchově? Po referátech následuje probírané téma. Někdy pan učitel píše zápis na tabuli, který si žáci opisují do sešitu a potom to shrne a dovysvětlí. Jindy zase jen přednáší anebo se čte z učebnic (pro 6. třídu). Vyučovací hodinu vždy doplňuje poslechovými ukázkami, které bych i já zařadila do výuky. Vyučování bych určitě více zpestřila nějakými aktivitami pro žáky, kde by si mohli učivo upevnit formou hry a zároveň rozvíjet mezi sebou vzájemnou spolupráci. Když jsem měla vlastní výuku, snažila jsem se žáky do této činnosti zapojit, avšak nebylo to moc úspěšné. Zrovna tahle třída (8.C) nebyla připravena tuto aktivitu (ve smyslu hry „Chcete být milionářem?“) správně přijmout. Každá třída je jiná a každá třída má jiný přístup k určitým aktivitám. Myslím si, že je potřeba pořádně zvážit, kterou aktivitu učitel do výuky zařadí. Myslím si, že teprve pedagog s dlouholetou praxí dokáže správně vyhodnotit, jak přistupovat k jednotlivým třídám. A také jsem si uvědomila, že je velmi náročné pracovat s časem. Při přípravě na výuku se tohle těžko odhaduje. V poslední části vyučovací hodiny hudební výchovy pan učitel nechá žáky rozdat zpěvníky (Já písnička) a zpívají své oblíbené písně. Praxe mě přesvědčila o tom, že učebnice hudební výchovy jsou zastaralé a nevhodné. Tuto skutečnost si potvrzuji od čím dál více učitelů. Mluvila jsem o tom s mým vedoucím a ten měl na tuto věc stejný názor. Ukázal mi v učebnici pro 5. třídu od nakladatelství SPN konkrétní příklad: „A vzpomínky krásné plynou v rytmu otáčejícího se kompaktního disku“. Myslím si, že hudební výchova by neměla být chápána jako méněcenný předmět. Proč tedy učebnice jsou na takové úrovni a nejsou dostatečně aktualizovány? Je to způsobeno nedostatkem finančních prostředků pro tuto oblast? Vzhledem k tomu, že jsem velmi kreativní a ráda se věnuji v přípravě pracovních listů a aktivit, chtěla bych se ve své výuce uplatnit mé dovednosti.
431	103	speciální pedagogika a hudební výchova	5	1	1	1	1	1	1	1	V průběhu dalších týdnů, co jsem byla na učitelské praxi, jsem si všimla, že se kolikrát vyskytly docela nevhodné referáty. Učitel žáky upozorňoval, ale párkrát se přeci jen objevily. U žáků jsou hodně oblíbení youtubeři – například „Xavier Bumaxa – Špindl X“ nebo „Hendys – Haha 2“ a také „Party in backyard - Bitch lasagna“, což už samotný název vypovídá o tom, že je to zcela nevhodné pro žáky základní školy. Většinou text těchto písní nedává smysl a je hodně primitivní s výskytem sprostých slov. Když bychom šli zas na druhou stranu do extrémů, jeden žák z osmé třídy si vybral od skupiny „Čiperkové“ píseň Starý farmář. Tato hudební skupina je zaměřena spíše pro děti. Učitel se ho ptal, co ho k této skupině přivedlo a on, že to poslouchá jeho mladší sestra. Nabízí se mi tedy otázka, zda žákům zadávat referáty v hudební výchově na ZŠ? Bavila jsem se o tom s učitelem a říkal, že chce, aby se žáci naučili mluvit a vyjadřovat před třídou. Je pravda, že někomu už jen samotné čtení referátu dělá problém, čte tišším hlasem, možná se i stydí a ostatní žáci se začnou mezi sebou bavit a málokdo ho poslouchá. Co se týče vlastního názoru na danou hudební skupinu či zpěváka (zpěvačku), nejčastější odpovědí bylo, že se jim líbí jeho (její) hlas anebo videoklipy. Myslím si, že tohle moc přínosné není. Říkám si, že by možná nebylo špatné žáky hodnotit i za aktivitu v hodině, případně za skupinové práce atd. Určitě by se i více snažili, kdyby byli ohodnoceni a dávali by pozor. Otázkou je, jestli by to tak fungovalo. Myslím si, že kdybych učila někdy v budoucnu na ZŠ už na plný úvazek matematiku a zároveň i hudební výchovu, měli by mě žáci zafixovanou jako paní učitelku z matematiky, kde je úplně jiný řád než v hudební výchově. Potom by se ke mně (snad) chovali jinak a respektovali by mě. Učitel by právě neměl být nepřítel, ze kterého mají všichni žáci strach, ale neměl by být ani jako jejich kamarád. Mezi těmito dvěma rovinami je velmi úzká hranice a je dost těžké být oblíbený, ale zároveň přísný učitel. Když jsem žáky učila já, tak jsem se je snažila co nejvíce zapojit do výuky – aby byly její součástí. Využívala jsem k tomu prezentaci, kterou jsem měla zaměřenou hodně na zajímavosti s využitím obrázků a efektů, které by je mohli motivovat. Dala jsem si s tím docela práci. Hned v první hodině se mi ale stalo, že spousta efektů nefungovala. Ve škole totiž používají program LibreOffice a ten bohužel takovou širokou škálu efektů jako PowerPoint nemá, což je škoda. V prezentaci jsem měla kvíz a nastavila jsem, že správná odpověď se po kliknutí podbarví zeleně. Při kliknutí se však nic nestalo. Trošku mě to v tu chvíli zarazilo, ale naštěstí jsem ty otázky a odpovědi vymýšlela já, takže jsem správné odpovědi znala. Určitě si z toho vezmu ponaučení do budoucna. Je vhodné si předem vyzkoušet prezentaci – co funguje, co ne a počítat s tím; popřípadě se zeptat, který program ve škole používají. Když jsem měla učit hudební formy klasicismu, napadlo mě, že bych mohla vytvořit kartičky s názvem hudební formy, jménem skladatele a jeho významnou skladbou a dalšími prvky, které jsou charakteristické pro danou hudební formu. Dohromady jsem měla asi 24 kartiček. Při vytváření jsem si říkala, že to žáci hravě zvládnou, ale ve vyučovací hodině se pak ukázalo, že to zas tak jednoduché nebylo. I když jsem žáky rozdělila do skupinek, pouze jedna excelovala. Třídou jsem postupně procházela a snažila jsem se jim poradit a spojit některé části do souvislostí. Na kontrolu mi zbylo asi posledních 5 minut a už jsme si to nestihli společně zkontrolovat (což mě dost mrzelo). Učitel mi totiž ještě vypnul notebook (myslel si, že nic už promítat nebudu) a potom mi chyběl čas na kontrolu. Opravdu je velmi těžké si navrhnout hodinu tak, aby se všechno časově stíhalo. Každá třída navíc pracuje úplně jiným tempem. Na začátku hodiny jsem si říkala, co těch 45 min budu dělat, ale většinou ten čas uteče tak rychle, že člověk ani nestihne to, co všechno původně zamýšlel.
432	104	anglický jazyk	1	1	1	1	1	1	2	1	Před samotnou praxí se ve mně bouřily všechny možné emoce – strach, zoufalství, naděje, radost, těšení se, pocit toho, že absolutně netuším, co očekávat. Nebyly to ale pouze negativní emoce a za to jsem byla ráda. Přece jenom jsem si toto povolání vybrala, a abych ho mohla vykonávat dobře, tak se musím naučit, jak funguje a jak mám jako učitel pracovat. Již během prázdnin jsem brouzdala po všech možných Facebookových stránkách pro učitele (zaměřené teda hlavně na výuky anglického jazyka, nikoliv dějepisu, což mě trošku zklamalo – proč jsou všechny poradní stránky a stránky s tipy pro všechny možné předměty, jenom ne pro dějepis? Opravdu je dějepis odsouzen k tomu, aby byl vyučován tak nudně, jako byl do teď?) a pročítala jsem všemožné články o tom, kde se současní učitelé snažili podpořit ty nové, dodat jim odvahu tím, že žádný učený z nebe nespadl a že všechno se učí praxí, že nikdo nemůže čekat, že první hodiny půjdou podle plánu a že to může trvat i roky, než se nový učitel zajede a najde si vlastní směr a styl. To mě trošku uklidnilo. Ve svém okolí mám totiž spoustu učitelů, mezi nimi i moje maminka, a díky tomu jsem v tomto prostředí tak trochu vyrostla. Mám díky tomu sice spoustu vnitřních náhledů do zákulisí, ale taky vidím ty špatné příklady, to, jak se to rozhodně dělat nemá a že jich je. Bála jsem se proto, abych nedopadla stejně. Ale musím zůstat pozitivní a věřit si a hlavně se nesoudit na začátku příliš tvrdě, přece jenom se to učím, ale je to hodně velká zodpovědnost. Jelikož jsem zatím nikdy neučila, všechno je to nové. A musím přiznat, že od dob mého základního vzdělávání se toho hodně změnilo. Spousta žáků má papír na takovou a takovou poruchu a vyžaduje speciální přístup a to mě děsí. To bylo to, co mě nejvíce překvapilo. Jaké dlouhé posudky o té a té poruše má vždy alespoň jeden žák ve třídě. Jak si to všechno zapamatovat? Jak brát ohled na všechny s poruchou, ale zároveň neomezovat ty, kteří žádný speciální přístup nepotřebují? Jde o to, že neexistuje žádná příručka, nikde není napsáno, že k těmto žákům se máme chovat tak a tak a k jiným tak. Všechno je to o zkušenosti, vyzkoušet si, co funguje, co ne, pár krát narazit a pak si najít systém. Každý učitel to taky řeší po svém, takže je moudré pozorovat různé metody a pak si z toho vzít to nejlepší. Zároveň je asi důležité rozlišovat dané předměty. Někde asi budou vyžadovány větší úlevy, než jinde. Zatím jsem měla pouze možnost toto pozorovat na hodinách dějepisu, kde se jedná spíše o psaní testů – jak takové žáky hodnotit, jak nastavit stupnici, jak vymyslet otázky tak, aby to byl test, ale pořád pro ně co nepřijatelnější. To paní učitelka na dějepisu řeší například tak, že otázky vymýšlí spíše tak, aby na ně byla jasná a stručná odpověď. Sem tam samozřejmě požaduje delší odpovědi typu „napiš, co víš“, ale většinou se to snaží volit tak, aby s tím měli co nejmíň práce jak žáci, tak i ona při opravování. A to si myslím, že je taky důležité. Jelikož je toho opravdu hodně, tak je důležité si to nedělat ještě složitější, než to je. Snažit se dělat věci efektivně, ale tak, abychom si nepřidávali další starosti, abychom z toho potom po pár letech praxe nezešíleli. To, že jsem stále praxi nezačala na anglickém jazyku, mě přivádí k další myšlence – učitelé jsou velice časově vytíženi a opravdu se nejedná o lehké povolání. Nejenom, že je jejich prací vyučovat, připravovat se na hodiny, hodnotit žáky, ale patří k tomu také neuvěřitelné množství byrokracie. Pořád samé papírování, vyřizování, všechno se musí někam zapisovat. Začínám mít pocit, že až se do toho ponořím úplně, tak se snad pod tíhou všech těch papírů a dokumentů udusím. Alespoň doufám, že jsem se dostatečně dobře za má studijní léta vytrénovala a budu si to umět dobře zorganizovat. Nemůžu říct, že bych se zatím, po 3 týdnech praxe, cítila více klidná jak na začátku. Možná je to tím, že jsem ještě neučila, zatím jenom pozorovala, ale doufám, že jakmile si poprvé před žáky stoupnu a vydržím prvních 45 minut, tak už to ze mě opadne a bude to jenom lepší.
433	104	anglický jazyk	2	1	1	1	1	1	2	1	Zápis druhého deníku píši pár hodin po mé první odučené hodině v životě. Moje pocity před ní byly velice smíšené. Hlavně díky tomu, že 2 dny před tím jsme v semináři didaktiky probírali různé situace ze života a celkem mě to vyděsilo. Bála jsem se toho, že se zeptají na něco, na co nebudu absolutně připravená. Jasně, jsem pořád jenom člověk a ani učitel není chodící encyklopedie, ale přece jenom nejde na každou otázku odpovídat „nejsem si jistá, podívám se, příště ti řeknu“. Nebo jsem měla strach z toho, že když se jich já na něco zeptám, tak nepoznám, když jejich odpověď bude úplná blbost. V takové situaci jsem v mé konkrétní hodině byla pouze 2x a troufnu si říct, že jsem to zvládla snad obstojně. Také jsem se obávala, že budou žáci zkoušet, jak se říká, co všechno vydržím a že budou moc zlobit. Tohle všechno se mi honilo hlavou i přes to, že mě paní učitelka uklidňovala a ujišťovala, že tahle třída patřím k těm hodnějším a že by neměl být žádný větší problém. Přece jenom jsem v hlavě, někde vzadu, slyšela ten malý hlásek, který šeptal, že to bude katastrofa a jak se hodina blížila, tak nabíral na intenzitě. Nakonec jsem si tu hodinu nemohla vynachválit. Jasně, nebyla perfektní, ale bude vůbec někdy? Existuje vůbec definice perfektní hodiny? Podaří se všechno vždycky podle plánu? Asi nelze na takové otázky odpovědět kladně, ale právě v tom je asi ta magická síla učitelů – zvládnout to všechno s bravurou, i pokud to nejde podle plánu. No, abych se vrátila k mé hodině. Když se na ni podívám analyticky, tak je potřeba zapracovat na pár věcech, hlavně co se týká organizace sami sebe, trošku víc si ujasnit, jak chci k některým věcem přistoupit a vysvětlit, a taky, jak je chci na sebe navázat. No a potom teda hlavně práce s časem. Na té budu hodně muset zapracovat. Po té, co jsem vytvořila plán hodiny, tak mi přišlo, že to nebude stačit a 15 minut tam ještě s nimi budu sedět a budeme na sebe hledět. Nakonec ale času pochybělo a bylo potřeba poslední aktivitu, která se nestihla a měla se kontrolovat ještě v hodině, zadat za domácí úkol s tím, že ji zkontroluje paní učitelka v příští hodině. Celkově ale musím říct, že se mi hodina moc líbila. Děti bylo suprové, reagovali na otázky, hlásili se – nevykřikovali, věděli, chytali se toho, o čem jsem mluvila. Byli naprosto vzorní. Dokonce mě už i oslovili jako „paní učitelko“, což sice asi dává smysl, ale zvláštním způsobem mě to zahřálo u srdce. Jinak jsem i poprvé konečně navštívila hodiny anglického jazyka, kde mě příjemně překvapilo, že třídy jsou skutečně malé, většinou kolem 13 žáků, což mi přijde ideální. Také jsem velmi ráda, že škola v hodinách vede „all English policy“, z čehož jsem měla strach, že by tak být nemuselo, ale mě to přijde jako samozřejmost a nejlepší možné řešení. Zažila jsem také exkurzi s jednou šestou třídou do Pavilonu Anthropos. Podstatné je to, že jsme všichni přežili. Nikdo nemá žádnou újmu na zdraví. Druhá věc je ta, že si nejsem jistá, jestli já jako učitelka někdy budu takové exkurze praktikovat. Hned na úvod náš totiž čekal telefonát od jednoho chlapce, že nestíhá a počká nás proto na zastávce. Háček byl v tom, že paní učitelka ani nevěděla, kde tato zastávka je a rozhodně jsme přes ni jet neměli. Takže následovala série telefonátů, ale nakonec se vše vyřešilo. I paní učitelka mi vysvětlila, že normálně by z toho taky měla hrůzu, ale jelikož se jednalo o sportovní třídu, kde jsou žáci trošku více samostatní, tak neměla až tak velké obavy. Stejně mě to ale vyděsilo, protože tohle jsou přesně ty stresové situace, které neumím řešit rychle a efektivně na místě. Jak si ti učitelé troufnou někam jít s celým houfem dětí a necítí se absolutně bezmocně a panicky už před tím, než se vůbec vyrazí? Každopádně ale doufám, že se takové věci naučím s praxí a taky snad věkem. Zatím ale bude potřeba získávat hlavně různé zkušenosti, abych mohla být připravena na co nejvíce možných situací. Po tomto týdnu praxe se cítím lehce povznesena. Jsem ráda, že má první hodina mě neodradila a i mě bavila. Doufám teda, že dneska se mi bude spát lehce, hlavně po pár nocích, kdy mě při usínání budily různé nápady, co žákům říct, jaké jiné cvičení nachystat, apod., a já tedy pokaždé vstávala, abych si šla všechno zapsat. (9. 11. 2018) Právě jsme odučila druhou dějepisnou hodinu a musím říct, že bylo poznat, jak již věděli, co můžou čekat a byli více uvolnění a, jak se říká, „otrkaní“. Nebyla to vůbec špatná hodina, ale bylo potřeba je více usměrňovat. Také to byla první hodina, kde jsem neměla nachystaný pouze výklad, ale také nějakou jinou aktivitu - BINGO!. I přes to, že aktivita jako taková měla, dle mého názoru, úspěch, tak musím přiznat, že správně odhadnout čas bude v začátcích skutečně oříšek. Nebyla jsem úplně mimo, ale přece jenom by to úpravy chtělo. Byla jsem velmi potěšena, když mi paní provázející učitelka řekla, že se jí líbila časová osa, kterou jsem se žáky vytvořila, že je opravdu potřeba, aby si uvědomovali souvislosti, protože to jim často chybí. Co se týká angličtiny, tak tam mám po několika hodinách observace velký strach, že nebudu umět jazyk zjednodušit na tolik, aby byl přístupný pro žáky. Přece jenom je to základní škola a tam nemůžu přijít s klasickou angličtinou. Samozřejmě žáci asi hodně rozumí, ale i tak se toho budu velmi obávat. Každopádně s výukou na angličtině začínám příští týden a zatím mám velmi smíšené a nejisté pocity. Přece jenom angličtina je něco úplně jiného než dějepis, a i přes to, že před žáky jsem již ve třídě stála, tady jich je navíc pouze polovina, tak pořád je to na angličtině poprvé. Musím tak jenom doufat, že mě nezklame mozek a nebudu si při mluvení a vysvětlování připadat jako někdo, kdo se tu angličtinu takto učí s nimi.
434	104	anglický jazyk	3	1	1	1	1	1	2	1	Učit samo o sobě zahrnuje hrozně velkou zodpovědnost. Přece jenom vzděláváme budoucí generace a nemůžeme jim vykládat nějaké blbosti. Nikdy by mě ale nenapadlo, že se tak zapotím už před tím, než vůbec vlezu do třídy. Nejenomže mi příprava jedné hodiny trvá i 3 hodiny, ale taky je to úplně nový pocit – stoupnout si před třídu plnou, nebo z půlky plnou, dětí, které na vás hledí a čekají, co jim to dneska teda povíte. Ve škole nás sice vedou k tomu vytvářet prezentace, prezentovat, ale nikdy od nás nikdo neočekává, že bychom tímto měli někoho plně vzdělat. Alespoň jsem nikdy neměla ten pocit. Proto mi vstávají vlasy hrůzou jenom při myšlence, že vlastně já mám být ta, která ty děti něco naučí. Často je úplně jedno, jak dlouho mi příprava trvá, protože prostě nikdy nebude perfektní. To už jsem zjistila. Po 3 odučených hodinách angličtiny, kde ani v jedné hodině jsem nestihla ani půlku toho, co jsem měla vlastně v plánu a nad jedním plánem strávila 3 hodiny, tak jsem se rozhodla, že je čas přehodnotit strategii. Ještě nevím jak, ale nemůžu nad něčím sedět 3 hodiny a pak neudělat ani půlku z toho. A jak řekla jedna vyučující, tak input se musí rovnat output, čili bychom do toho neměli vkládat tu energii, která potom není spotřebována, měli bychom to koncipovat na nějaké rovnováze. V 9. třídě, kde mě zastihla asi nejkomplikovanější situace celé mé dosavadní praxe, mě čekalo vysvětlení nového učiva – reported speech. Nemyslela jsem si, že bych s tím měla mít problém. Samotnou mě tahle gramatika baví a nevidím v tom žádné velké záludnosti. Hodinu jsem měla hezky připravenou, dle instrukcí provázející paní učitelky jsem se měla zaměřit hlavně na oznamovací věty – present, past, future. Ok, v pohodě. Připraveno, 5x zkontrolováno. Hodina začala, šlo to jako po másle, present chápali. Při vysvětlování past jsme narazili na problém, že oni vlastně ještě nedělali past perfect, hlavně tedy continuous, což byl docela háček. Alespoň pro mě. Rychle jsem vymýšlela, jak to teda do hodiny zapojit, zda to přeskočit úplně, vysvětlit jim to, nebo prostě co s tím. Cítila jsem se naprosto zranitelně, jelikož jsem na takovou situaci nebyla připravena. Nakonec jsem teda opustila reported speech a vrhla se na vysvětlování past perfect. Na to, že mě tahle situace poměrně zaskočila, absolutně jsem na to nebyla připravená, tak doufám, že jsem se s ní poprala obstojně, alespoň jsem se nesetkala s nějakou kritikou od provázející paní učitelky. Každopádně si začínám uvědomovat, jak často je potřeba v učitelském povolání improvizovat. Ať už nejede technika, nejede tiskárna ani kopírka, žáci nechápou učivo, které jsme mysleli, že pochopí raz dva, nebo prostě cokoliv, člověk musí umět zareagovat a to téměř okamžitě. Opět je tohle něco, na čem budu muset zapracovat já sama a vybojovat si to sama se sebou. Ale věřím tomu, že mě tomuhle naučí právě ta učitelská praxe jako taková. Postupem času už budu asi připravená úplně na všechno, alespoň doufám. Jelikož je tohle poslední reflektivní deník, tak je potřeba říct, že po všech odučených hodinách, jak na angličtině, tak na dějepise, mě nepřešla chuť se učitelkou stát. Před praxí jsem měla velké obavy, ale ukázalo se, že byly úplně zbytečné a já si tohle povolání zamilovala. Ano, vyžaduje spoustu energie a starostí, ale je zároveň plné nepředvídatelností, každý den přináší něco jiného a člověk musí být neustále ve střehu.
435	104	historie a křesťanská výchova	4	1	1	1	1	1	2	1	Tak je to opět tady. Začala praxe. I přes to, že už je to v pořadí druhá, tak se ve mně mísí pocity nejistoty a strachu. Přece jenom se jedná o jinou školu, jiné prostředí, jiné vyučující a hlavně jiné žáky. A přitom ta první praxe byla tak fajn, tak proč by nemohla být i tato? Přece jenom je to na mě, co si z toho odnesu. Z první praxe jsem taky měla respekt a obavy, nakonec jsem si to ale nemohla vynachválit. Navíc mě to jenom utvrdilo v tom, že opravdu učit chci. A to i přes to, že jsem si vyposlechla několik hororových příběhů, kterým zrovna moc neholduju. Dá se tedy vlastně říct, že nějaká malá část mě se na praxi opět těší. Přece jenom je to zase úplně odlišná činnost od toho, co se ode mě očekává a vyžaduje na univerzitě. Takže je to jakési odbočení od zaběhlého stereotypu a vystoupení z mé komfortní zóny. Přece jenom stát před třídou plnou dětí je trošku dost velký tlak na psychiku, alespoň pro mne. Zatím mě uklidňuje fakt, že se začíná náslechama, abych zjistila, jak to v hodinách funguje. Ovšem už tam dostávám dost na budku, když zjišťuju, že někteří žáci prochází opravdu silnou pubertou. Projevuje se to hlavně tak, že když mě paní učitelka představila jako budoucí paní učitelku, která se na ně přišla podívat, tak zezadu jsem slyšela holčičku, ano holčičku, že oni se teda taky podívají na mě. Chápu, že je dost pravděpodobné, že jakmile si před ně stoupnu, tak jim tyhle poznámky odletí daleko pryč. Ale stejně. Vydrží to možná jednu hodinu, maximálně dvě, a já je pak budu sundávat ze stropu. Ach jo, myslím, že každá škola by měla povinně mít psychologa pro učitele. Anebo rychlé spojení na blázinec. Potom jsou tady samozřejmě děti, které jenom vyjeveně čučí, kdo jim to do té třídy přišel a nevydají ze sebe ani slovo. Dneska jsem ale taky zažila páťáčky, kteří mě vesele zdravili, jakmile jsem vešla. Tak to mě potěšilo. Asi je taky pravda, že se v tom chování dětí odráží i to, jak si je ten daný učitel „vychoval“. Nemohli bychom v tom případě mít nějaké hodiny drezury? Jenom pro případ? No, příští týden mě čekají první hodiny vlastní výuky. Jsem zvědavá, jak se mi povede během této praxe. Přece jenom těch hodin bude víc, bude to zase jiná situace a jiná zkušenost. První praxe byla spíše takové ponoření prstů do břehu oceánu, teďka už jde trošku do tuhého. Hlavně se asi bojím toho, že jakmile do nějaké hodiny půjdu víckrát, tak ztratím tu výhodu překvapení a nevědomosti. Žáci už budou vědět, co asi můžou čekat a nebudou tak ukáznění, ale uvidíme. Třeba mě to ještě příjemně překvapí. Možná právě proto se řídím heslem: „Doufej v nejlepší, ale buď připraven na nejhorší.“
436	104	historie a křesťanská výchova	5	1	1	1	1	1	2	1	V podstatě se dá asi říct, že jsem za půlkou praxe. Příští týden bych měla finišovat a to jak s poslední vlastní výukou, tak také s posledními náslechy, alespoň co se dějepisu týče. Než se ale doplazím ke zdárnému konci, je potřeba si zrekapitulovat události minulého týdne, kde mě čekalo první učení této druhé praxe. Jako vždy, i přesto, že už znám ten dril, tak jsem byla nervózní. Přece jenom se jedná o jiné žáky, o jiné učivo, jinou atmosféru ve třídě, a obecně je ta situace celá jiná. Naštěstí jsem ale teda učila hned první hodinu, tak to ze mě rychle opadlo. Byli to šesťáčci, takže ti jsou ještě pořád takoví vděční. Měla jsem pro ně nachystané docela zajímavé aktivity a i jsem byla s přípravou a plánem spokojená. I samotná hodina byla moc fajn. Žáci se hlásili, snažili se dokázat, kolik toho umí a ví a úplně suprově se s něma pracovalo. Sice sem tam se našel někdo, kdo měl potřebu nějak hodinu vyrušit, ale pořád jsem byla se vším moc spokojená. I po hodině mě paní učitelka chválila, že to bylo fajn. Tak mě to tak hezky všechno motivovalo, protože za 2 hodiny mě čekala ta stejná příprava jenom s jinou třídou. OOO, jak byl poznat rozdíl. Ano, taky se snažili, ale prostě nebylo to ono. Navíc jsem sama na sobě poznala, že v této třídě bylo potřeba mluvit hlasitěji, trošku víc je překřikovat a to pak moje hlasivky nenesly zrovna lehce. Je to prostě dřina. A to jsem učila jenom 2 hodiny. Jak to asi budu dělat potom? Asi je i potřeba si ty žáky lehce vychovat, jak udržovat klid a podobně. Takový luxus bohužel teda na praxi nemáme. V pátek mě taky čekalo učení v devátých ročnících. Tam zase vím, že ti žáci jsou klidní, nevyrušují, ale zase jim je to spíš už tak nějak jedno. Bála jsem se proto, abych z nich dostala alespoň nějakou reakci. I sama paní učitelka říkala, že jsou to takové spící panny. Nakonec to vůbec nebylo tak špatné, jak jsem se obávala. Alespoň co se týká samotného učení. Ovšem zaskočila mě reakce paní učitelky, když mi po první hodině řekla, že takto prezentace mít nemůžu, že to je blbě. Byla jsem z toho poněkud zaskočená, hlavně teda proto, že za hodinu jsem měla stejnou přípravu odučit ještě 2x a co teď s tím? Co jsem mohla, tak jsem změnila, ale stejně mi její slova zněla hlavou…to je blbě, to je blbě, to je blbě…..No, snažila jsem se uvažovat racionálně a prostě si řekla, že ano, že má více zkušeností, ale přece jenom proto, že jí to vyhovuje nějak jinak neznamená, že jinak se to dělat nesmí. Přece jenom má každý učitel jiný styl. Nebo alespoň jsem se teda snažila tímto uklidnit. Sama si nejsem jistá, jestli to zabralo, protože ještě týden po se mi ta slova stále vybavují, ale prostě to tak asi musím brát. Každý má jiný názor a asi až potom úplně samotnou praxí zjistím, co opravdu funguje a nefunguje a co vyhovuje mě jako učitelce a co mým žákům. Naopak asi nejhorší část praxe mě čeká při příštím učení, kdy si budu muset stoupnout před asi tu nejhorší třídu, jakou jsem kdy viděla. Na to, že to jsou osmáci, tak se chovají jak opice. Ale to asi patří k pubertě. Doufám, že přece jenom na ně zafunguje moment překvapení a taky se pro ně zkusím nachystat aspoň něco zajímavého. Tak snad z té třídy neuteču po 5 minutách s brekem. Naštěstí ale vím, jací jsou dopředu, takže se prostě můžu uklidnit tím, že takhle se chovají pořád a to i ke své paní učitelce a moc si takovou zkušenost nebrat k srdci. Ale uvidíme, třeba příjemně překvapí.
437	105	výtvarná výchova a vizuální tvorba	1	1	2	2	3	1	3	2	Nastal můj první den praxe, první dvě hodiny výtvarné výchovy ve třídě 4. A. Sešla jsem se s paní učitelkou a společně jsme vyrazily do třídy. Už po cestě tam mě začala připravovat na nejhorší. „Nejhorší třída, učit v ní je jak za trest!“ Očekávala jsem tedy, co přijde. Zhruba po půl hodině se zřejmě její očekávání začala naplňovat. Děti byly velmi hlučné a svým obrázkům nevěnovaly příliš pozornosti, spíše se vzájemně bavily. Paní učitelka byla od této chvíle až téměř do konce vyučování velmi zaměstnaná sjednáváním pořádku ve třídě, neustále jednotlivé děti napomínala. A když zrovna neřešila nepořádek ve třídě, zabývala se organizačními věcmi či řešila chybějící pomůcky. Stále jsem vyčkávala chvíli, kdy začne jednotlivé žáky individuálně obcházet a osobně se vyjadřovat k jejich výtvorům. U několika obrázků se pozastavila, ale to spíše z toho důvodu, aby upozornila na nedostatky a žáka popohnala. Ze svých školních let, výtvarných lekcí jsem byla zvyklá, a tak brala jako samozřejmost, že učitel třídu průběžně obchází, sleduje vývoj jednotlivých prací a dává žákům různé tipy a doporučení. Též s ním o práci diskutuje a individuálně mu předává osobní zkušenost. V těchto dvou hodinách své praxe jsem však zaznamenala pouhých pár obecných rad, směřujících k celé třídě, navíc se převážně vztahovaly k zadání a požadavkům. Myslím si, že učitelův komentář, vztahující se ke konkrétnímu dítěti a jeho obrázku, může být nejen inspirující a poučný, ale též motivující. Vzpomínám si na to, když jsem během své praxe na ZUŠ s dětmi kreslila zátiší a komentovala jejich práce. Samy potom za mnou přicházely a doptávaly se. Ptaly se, jestli teď už je to správně. Myslím, že když jsem mluvila ke konkrétním obrázkům a věcem, děti si to braly více k srdci, než když jsem mluvila k celé třídě. Zpátky k mé praxi na základní škole. Jako kritéria hodnocení uvedla paní učitelka například celistvost práce, pokrytí celého formátu, nebo množství použitých odstínů barev. To bylo ve výsledku celkem zarážející, jelikož těmito pravidly se stejně neřídila. Finální známka nakonec často odrážela úsilí, které žák do práce vložil a jak moc se jí zabýval. V případě, že v hodině vyrušoval, jako výslednou známku si odnesl čtyřku. To ve mně vzbuzuje otázku, jestli je správně špatnou kázeň žáka trestat známkou z výtvarné práce. V tomto případě šlo o práci stejných, ne-li lepších kvalit, než u těch ostatních žáků. Navíc, známka je přeci udělována za konkrétní aktivitu, ne za chování. Až to skoro nasvědčuje tomu, že udělování špatného hodnocení byla jediná zaručená cesta, jak děti namotivovat k tomu, aby si známku chtěli příště opravit, tedy byly příští vyučovací hodiny hodné. Je pravdou, že po udělení známek, 15 minut před koncem hodiny, náhle nastalo ve třídě ticho. Občas narušené tichými vzlyky. Bylo mi to líto, myslím, že p. učitelka měla žáky potrestat spíše poznámkami.
438	105	výtvarná výchova a vizuální tvorba	2	1	2	2	3	1	3	2	Tento týden jsem byla přítomna u dalších vyučovacích hodin výtvarné výchovy na základní škole v Jehnicích. Spočinula jsem na gauči v hracím koutku třídy a ujala jsem se role pozorovatele. Paní učitelka děti v úvodu hodiny seznámila se zadáním. Měly za úkol namalovat samy sebe se svými prarodiči v dopravních prostředcích. Zajímalo by mě, jak toto paní učitelku napadlo. Zajímavé zadání. Nu, děti začaly skutečně kreslit, mnohdy to pojaly velmi fantazijně, minimálně po obsahové stránce. Jeden chlapec zobrazil sebe a svého dědečka jako marťany na létajícím UFO, jiný maloval loď Titanic. Co jsem postřehla, některým dětem dělala problém technika. Občas si připravovaly tužkou příliš detailní kresbu pro následující práci s velkými hroty štětců, nebo si neuměly namíchat odstíny barev. Během procházení tvořících dětí mě napadalo mnoho poznatků, které by dětem mohly být nápomocné. K mnohým jsem se vyjádřila, byla jsem ráda, když mě děti vyslechly, někdy i daly na mé rady. Rozhodně si myslím, že v souvislosti s obrázky bylo o čem mluvit a co ocenit. Což je vlastně věc, kterou jsem chtěla více rozvést. Připadalo mi, že paní učitelka děti až příliš upozorňovala na nedostatky, a naopak ke zdařilým pracím se vůbec nevyjadřovala. Možná proto, že v těchto případech žákům neměla co vytknout. I když si nemyslím, že by se kvalita obrázků nějak výrazně lišila. Též si myslím, že role učitele nespočívá jen v tom žáky opravovat a upozorňovat je na chyby. Myslím si, že každý, u kterého probíhá nějaký proces učení, potřebuje i nějakou formu odměny či ocenění, které ho povzbudí a přinese do práce více motivace a nadšení. Tím chci říct, že i když se učiteli zdá, že je všechno špatně, měl by si všímat i takových náznaků, že je dítě na dobré cestě, a taktéž mu to dát najevo. Nechci tím říct, že by paní učitelka měla chodit po třídě a každému druhému dítěti říkat něco ve smyslu „Jé, ty to máš pěkný.“Myslím si však, že by každého měla nějakým způsobem vést, dávat mu podněty a nenechat ho stát na místě. A to ať už proto, že si sám žák o sobě myslí, že neumí kreslit, tak prostě nekreslí, nebo proto, že neví, jak pokračovat. Jsem si vědoma toho, že třída, o které se zmiňuji, je velmi početná. Jedná se o zhruba dvacet pět žáků, což není málo. Není tedy v silách paní učitelky věnovat pracím tolik pozornosti, jaké by si jistě zasloužily. Nicméně, stejně jsem měla dojem, že paní učitelka mohla více využít prostoru vyučování a dát tak dětem nějakou zpětnou vazbu. Hodnocení výtvarné práce v podobě známky je zřejmě asi nutné, ale nemyslím si, že by bylo úplně dostatečné a plně vypovídající.
439	105	výtvarná výchova a vizuální tvorba	3	1	2	2	3	1	3	2	Blížil se jedenáctý listopad a s ním i oslavy svátku svatého Martina. Paní učitelka se rozhodla dvouhodinovku výtvarné výchovy pojmout velmi tematicky, s ohledem na aktuální dění, a tak dostaly děti za úkol zobrazit sv. Martina na koni. Nejdříve vytvořily kresbu tužkou, tu vybarvily pastelkami a nakonec vytvořily pozadí vodovými barvami. Předlohou a vzorem jim byla kresba jejich spolužáka z ročníku výše, kterou paní učitelka považovala za zdařilou. A tak se děti pustily do práce. Kreslily, gumovaly, vybarvovaly a jak to v hodinách výtvarné výchovy bývá, povídaly si a smály se. Během tohoto vyučování mě, jako pozorovatele, vyvedlo z míry několik věcí. Velmi mě zamrzelo, že se paní učitelka v rámci hodnocení, jak průběžného, tak i závěrečného zaměřila pouze na nedostatky. Celkově toho příliš k jednotlivým obrázkům neřekla, a když už se nad nějakým z nich pozastavila, bylo to proto, že si všimla, že je něco špatně. Nebo jí to tak aspoň připadalo. Díky tomuto jejímu přístupu byly děti stále demotivovanější. Některé děti to po stále přicházejících výtkách přímo vzdaly. Během přestávky si svůj obrázek přinesly před tabuli a přiložily ke vzorové kresbě. S pomocí prosvítání si jej obkreslily. A jelikož paní učitelka na ukázkovou kresbu během vyučování stále odkazovala a vyzdvihovala její kvality, vůbec neměla problém s tím, že se kresba stala jakýmsi ideálem, ke kterému najednou směřovala podoba všech dvaceti pěti obrázků. Tak si to asi představovala. Vzniklo tedy mnoho velmi podobných kreseb, lišících se pouze v barevnosti. Paní učitelka byla spokojená. Začaly ve mně vyvstávat otázky, zdali tohle všechno, co s žáky dělá, má vůbec nějaký smysl. Má tato činnost stále ještě nějaký tvůrčí potenciál? Paní učitelka velmi kladla důraz na formální stránku úkolu. Stanovila, jaké všechny náležitosti má obrázek mít, aby děti měly splněno a obrázek byl zdařilý. Jakmile jí však někdo přinesl k hodnocení obrázek, kde něco “chybělo“, například hvězdy v pozadí, byla velmi naštvaná a na žáka nepříjemná. Nejspíše se cítila dotčeně, protože měla dojem, že její výklad děti neposlouchaly. Poslala je tedy v takovém případě zpět na místo, aby práci upravily, dokončily. Měla jsem takový pocit, jako kdyby striktní požadavky ohledně formy smrskávaly výtvarný projev dětí do jakési stanovené šablony. Ačkoliv šlo o hodiny výtvarné výchovy, děti neměly prostor zapojit svoji tvořivost, ani využít své představivosti. Nejen, že to po nich nebylo vyžadováno, ale navíc mi připadalo, že jim to nebylo ani umožněno. V případě, že nepostupovaly dle stanoveného postupu, neužívaly vybraných barev či práci ozvláštnily a doplnily něčím svým, paní učitelka se zdála být až pobouřena. Myslím si, že v hodinách výtvarné výchovy by měl být kladen důraz nejen na ovládnutí technik, ale především na rozvíjení kreativity žáka, což dokonce vnímám jako podstatnější. Přece jen, práci s výtvarnými nástroji se člověk může naučit a věnovat se jí v každém věku. K tomu, aby děti mohly rozvíjet svoji tvořivou mysl, potřebují určitou míru volnosti a prostor, jinak totiž nemohou uplatnit svoji iniciativu a tak současně i rozvíjet své silné stránky uměleckého projevu.
440	106	matematika	1	1	1	2	1	2	2	1	Když jsme se domlouvaly s vyučující ohledně praxí, sdělila mi, že vyučuje pouze skupiny slabších žáků. Byla jsem z toho trošku zaražená, ale nic jsem na sobě nedala znát. To jako vážně mají žáky rozdělené na chytré a ty slabší? Byla jsem z toho hodně překvapená, nikdy jsem se s takovým dělením žáků nesetkala. Pociťovala jsem velké nepochopení, zaraženost a trochu i odpor k tomuto systému. Navíc mě trochu mrzelo, že se setkám jen s těmi slabšími, respektive s těmi standartními, a že neuvidím, jak jsou na tom žáci nadprůměrní. Nicméně pak mi postupně docházelo, že je to pro mě vlastně výzva, jelikož v bakalářském studiu, jsem byla na násleších jen na gymnáziích, takže jsem cítila takový ten pocit, „jo, aspoň si vyzkouším to, co je na většině škol“ (možná bych to nazvala jako pocit odhodlání). Byla jsem plná očekávání až uvidím, jak takto rozdělené třídy fungují, a jak to v nich vůbec vypadá. Když jsem vždy poprvé vstupovala s vyučující do hodiny, kde mě představovala, cítila jsem se lehce nesvá. Žáci si mě prohlíželi od hlavy až k patě. Snažila jsem se vypadat sebejistě a prohlédnout si všechny žáky. Když jsem usedla do zadní lavice, cítila jsem vždy velkou úlevu. V jedné hodině jsem si všimla, že někteří žáci jsou na mobilních telefonech (na této škole mají žáci zakázané telefony, a když si toho vyučující všimne, jsou jim zabaveny a vyzvedávají si je rodiče). Hned se ve mně objevil konflikt – mám jim ho zabavit, nebo ne? Na jednu stranu jsem pociťovala, že by to bylo správné, ale na druhou stranu mi bylo docela líto těch žáků, jelikož bych jim hned na začátku přidělávala potíže, a hlavně jsem byla hodně nesvá, jelikož jsem si nebyla jistá, co vlastně můžu a co ne. Další týden ve stejné hodině žáci byli velmi roztěkaní a nepozorní, což mě úplně vytáčelo. Byla jsem podrážděná a naštvaná z toho, jak žáci ignorovali vyučující a někteří si dokonce vytáhli sešity do jiného předmětu. Což už jsem nevydržela a rozhodla jsem se zakročit. Chtěla jsem sešit žákovi zabavit. Byla jsem si sebou jistá, co dělám a cítila jsem na sebe hrdost, že jsem dokázala zakročit. Možná to byl i pocit uspokojení, jelikož se jednalo o nejvíc problémového žáka a který absolutně nevnímal, co se v dané hodině děje a rušil i ostatní. Nicméně byla jsem překvapená a trochu i rozhozená z toho, když mi žák začal oponovat s tím, že to já nemůžu. Hlavou mi proletělo několik myšlenek – co vlastně já jako praktikant můžu a co ne? Nemá třeba pravdu? Nemůžu z toho mít nějaký problém? Snažila jsem se na sobě nedat nic znát, ale necítila jsem se moc dobře, byla jsem plná obav. Přemýšlela jsem nad tím, zda jsem udělala dobře. Nakonec jsem pro jistotou sešit odevzdala vyučující, abych měla v sobě klid a uklidnila i daného žáka. Pak se mi ozvalo svědomí, zda jsem opravdu udělala správně. Měla jsem se zachovat tak rázně? Pořád nevím, cítím se velmi rozpolceně – na jednu stranu jsem byla na sebe pyšná, že jsem to zvládla, ale na stranu druhou jsem měla o tom velké pochybnosti. Což bude asi i můj největší boj, boj sama se sebou a s pochybnostmi, zda dělám věci správně.
441	106	matematika	2	1	1	2	1	2	2	1	Myslela jsem si, že když budu mít před svou první hodinou, kterou budu celou učit sama, tak budu pociťovat spoustu emocí. Vnitřně jsem se nachystala na všechny možné scénáře – od toho, že určitě budu mít hodně obav, budu nervózní a budu se bát až po ty pocit a emoce, že se budu hodně těšit. Nicméně žádný takový pocit se nedostavil. Tento týden jsem učila poprvé a myslela jsem si, že veškerá příprava před tím bude probíhat úplně jinak, než proběhla. Ze svých časových důvodů, jsem vůbec neměla čas řešit praxe a přípravy na ně. Ano sice v hlavě se mi pořád ozýval ten tichý „hlásek“, že mě čeká učení, a že bych to měla řešit a hlavně, že bych měla aspoň něco pociťovat, ale žádný pocit se nedostavoval. Možná to bylo způsobeno tím, že se mi teď nakupilo hodně věcí, které jsem musela dělat do školy (- věci k mému studiu na fakultě) a neměla jsem čas přemýšlet nad tím, jak se cítím. Což mě teď zpětně trochu mrzí a štve mě to, jelikož jsem si myslela, že to budu hodně prožívat, ale neprožívala jsem. Už den před tím jsem byla celkem dost unavená a vyčerpaná na to, abych přemýšlela nad jakýmikoliv emocemi, a ještě abych nějaké pociťovala. Ale i přes to všechno jsem si nachystala přípravu, i když tu jsem chystala až v pozdních nočních hodinách před tím, než jsem měla jít učit – původní plán byl, že si přípravy nachystám dopředu, abych se pak zbytečně nestresovala a nebyla na sebe naštvaná, že nestíhám. Nicméně ani tento pocit, který bych normálně pociťovala (pocit naštvání z toho, že nestíhám věci, tak jak bych měla), se nedostavil. Bylo mi úplně jedno, že to nemám doladěné a že v případě potřeby budu nějak improvizovat, jelikož stejně nevím, jak budou žáci reagovat. Výuka proběhla celkem v pořádku, ale nedokážu říct, že bych z toho byla nadšená, prostě jsem nějak nic nepociťovala, věděla jsem, že jsem měla nějaké nedostatky, ale že jinak to bylo celkem v pořádku. Dokonce ani informace od učitelky, kterou jsem dostala pár minut před tím, než jsem vstoupila do třídy – že pár žáků budu psát písemku (já jsme měla pro celou třídu nachystanou krátkou rozehřívací aktivitu, při které se měli pohybovat po místnosti a mluvit společně) – mě příliš nerozhodila, „mávla jsem nad tím rukou“ a řekla si, že to nějak dopadne, že to stejně neovlivním, když tu písemku mají mít. Ano, toto mě zpočátku trochu rozhodilo a vadil mi přístup vyučující, ale dál jsem se tím nějak nezabývala. Snažila jsem se to brát tak jak to je a dát do své výuky „maximum“ (píšu uvozovky, jelikož si myslím, že člověk své maximum nikdy nemůže poznat a že vždy lze udělat víc nebo něco jinak). Co mě trochu zamrzelo bylo to, že jsem si myslela, že stihnu na konci s žáky provést krátkou zpětnou vazbu a že mi řeknou, co se jim (ne)líbilo atd. Nicméně jsem neodhadla úplně čas a v obou hodinách, kde jsem učila mi čas vyšel akorát, že se zvoněním jsme končili příklad. Teď s odstupem dne přemýšlím nad tím, že mě to učení bavilo, že v hodině, kterou jsem vedla to bylo příjemné, i když žáci nebyli vždy ukáznění, a ne všechno vyšlo podle plánu. Jen mi však pořád vrtá v hlavě to, jak pracovat s rozdílným tempem žáků – co dělat s těmi, kteří jsou příliš rychlí a všemu rozumí, zatímco pár dalších vůbec neví, co se v hodině probírá? – Já to dnes vyřešila s jedním žákem tak, že jsem ho poslala ke skupince holek, které učivu nerozuměli a dostal za úkol jim to vysvětlit. Jenže to nelze dělat pořád. Takto sice „zabavím“ jednoho žáka, ale co když jich bude víc? – Další příklady? – jak se pak provede kontrola? A toto je asi to, nad čím teď nejvíc přemýšlím – jak pracovat s rozdílným tempem žáků a zda to vůbec jde…?
442	106	matematika	3	1	1	2	1	2	2	1	Měla jsem si vyzkoušet další dvě hodiny výuky, na tom by nebylo nic tak hrozného a ani zvláštního, ale věděla jsem, že do druhé hodiny se má přijít někdo z pedagogické fakulty. Byla jsem z toho nervózní, věděla jsem, že to bude v pořádku, že se aspoň dozvím, jak učím, co dělám správně a co by bylo lepší změnit, ale i tak jsem cítila značnou nervozitu. Možná to bylo i tím, že jsem věděla, že zrovna budu učit sedmáky, kteří jsou spíše hlučnější třídou, a hlavně jejich třída je velmi malá a žáci tam sedí celkem dost natěsno (nejsou zde volná žádná místa). Bála jsem se, zda ve třídě zvládnu aspoň trochu udržet pracovní morálku a rovněž jsem měla obavy z toho prostoru, jelikož předchozí týden jsem zjistila, že třída je opravdu velmi těsná a mně spíše vyhovují větší prostory. Co bylo zvláštní a velmi mě překvapilo a hlavně zmátlo bylo to, že v první hodině (osmá třída) byli žáci hlučnější než obvykle, kdežto druhá hodina, kde jsem předpokládala, že žáci budou hluční, tak tam byli žáci naprosto v tichosti. Skoro vůbec se mezi sebou po celou dobu nebavili (pokud k tomu nebyli vyzváni) a i celou dobu pracovali a počítali. Dokonce jsem stihla skoro vše (až na asi jeden příklad), co jsem chtěla a měla jsem přichystané. Tato situace mě velmi zarazila a byla jsem z toho v prvních okamžicích vykolejená, jelikož takto se ta třída předchozí týden vůbec nechovala. Po hodině jsem se pak ptala vyučující, a ta mi řekla, že jim pohrozila, že pokud budou dělat přílišný hluk, tak je bude zkoušet další den u tabule. A taky mi řekla, že předchozí týden měli psát následující hodinu písemnou práci z českého jazyka. To, že je takto „postrašila“ mi lehce i vadilo, jelikož jsem si chtěla vyzkoušet výuku v běžné hodině. Nicméně na druhou stranu jsem byla ráda (a měla jsem z toho dobrý pocit), že i žáky ze standartní skupiny („z méně nadané skupiny“) může matematika bavit a jsou schopni souvisle pracovat. Dokonce jsem po skončení hodiny byla příjemně překvapená i z toho, že mi vůbec nevadilo, že v hodině je další člověk, který mě ještě pozoruje, jak učím. A co je asi hlavní, byla jsem nadšená ze zpětné vazby (a zároveň i reflexe) – bylo to pro mě hodně přínosné a pomohlo mi to – dostala jsem několik typů, jak pracovat v hodině. Což jsem hned další den zkoušela využít. A i když jsou přípravy pro mě hodně náročné a stresující, samostatná výuka mi tak už nepřipadá. – To je možná způsobeno tím, že se snažím přípravy vypracovat velmi pečlivě a poctivě, a to i přes to, že vím, že v hodině budu improvizovat podle situace.
443	106	výtvarná výchova a vizuální tvorba	4	1	1	2	1	2	2	1	Již při domlouvání praxe působila na mě vyučující velmi příjemným a přátelským dojmem, což se potvrdilo i ve výuce. V její výuce se cítím dobře. Žáci vždy mají zadanou práci, při které mají možnost využít širší škálu pomůcek. Při samotné tvorbě žáků vzniká čas na komunikaci s vyučující. Její přístup, jakým přistupuje jak k samotným žákům, tak i k celkovému pojetí výuky je hodně odlišný od toho, co jsem doposud znala. Je to pro mě velmi přínosné a vzbuzuje to ve mně pocit, že výtvarnou výchovu můžu uchopit i lehce odlišnějším způsobem, než jsem znala doposud. Trochu mě ale zarazilo, že žáci na konci roku nedostávají své výtvory, ale pokud to tak vyhovuje oběma stranám, tak si říkám proč ne. Pro mě je hodně přínosné a jsem ráda, že známkování výtvarné výchovy lze obejít jistý způsobem, který si člověk může obhájit. Na praxi jsem se setkala ještě s dalšími dvěma vyučujícími, u kterých jsem se byla podívat na jejich výuku. V klasické hodině výtvarné výchovy jsem se setkala s velmi odlišným přístupem. Až zarážející mi přišlo to, jak na první pohled je odlišný přístup dané vyučující. Dokonce jsem měla chvíli pocit, že ji ta práce snad ani bavit nemůže, nicméně po rozhovoru s ní si myslím, že i ji ta práce baví, ale přesto ze sebe nedokážu dostat pocit svázanosti a lehké nepříjemnosti při bytí v její výuce. Další náslech proběhl ve výběrovém semináři dějin umění. Kde jsem se cítila hodně trapně, jelikož jsem na výuku přišla o půl hodiny později. Byla jsem tam dost nesvá a zmatená, jelikož výklad byl v plném proudu a já z ničeho nic tam narušuji svým příchodem výuku. Tato zmatenost však částečně odplynula díky výkladu vyučující, která měla sice velmi obsáhlý výklad, ale jinak velmi zajímavý. Při výuce jsem se dozvěděla spoustu věcí, které jsem nevěděla ani ze svého studia na VŠ, což mi na jednu přišlo škoda a mrzelo mě to, ale na druhou stranu jsem se po skončení této hodiny cítila velmi povznešeně, že jsem se něco zajímavého dozvěděla. Když jsem se po skončení hodiny dozvěděla, že výuka začíná o půl hodiny dřív, než je uvedené v rozvrhu, tak jsem byla trochu naštvaná na to, že jinak je to napsané oficiálně a jinak ve skutečnosti. Nechápu, proč v tom dělají takové zmatky. Avšak i přes některé ne příliš pro mě ideální momenty a až zbytečnou zdlouhavost (myšleno počtem hodin náslechů, které je nutné absolvovat) zatím praxi hodnotím jako velmi přínosnou pro mě. Je to něco, co na mě působí velmi dobře a ukazuje mi možnost, jak lze pracovat s žáky, což mi přináší radost.
444	106	výtvarná výchova a vizuální tvorba	5	1	1	2	1	2	2	1	Celá praxe na mě působila velmi pozitivním dojmem. Informace a zkušenosti, které jsem na praxi měla možnosti získat jsou pro mě velmi rozvíjející. Měla jsem možnost vyzkoušet si práci s jedním tématem a zadáním ve dvou paralelních třídách, což bylo velmi přínosné. Viděla jsem, jak stejně staří žáci mohou tvořit úplně odlišným způsobem a zkoumat tak rozdílnost mezi danými třídami. Na praxi jsem měla v jedné třídě kluka s aspergerovým syndromem. Žák má v předmětech k dispozici asistentku, která mu pomáhá se soustředit na probírané učivo. Nicméně má provázející vyučující možnost asistentky na hodinách výtvarné výchovy nevyužívá a snaží se práci uzpůsobit danému žákovi. Když jsem měla tuto třídu vyučovat poprvé, měla jsem do výuky zahrnuty dramatické aktivity. Trochu jsem se obávala, jak žák bude na tyto aktivity reagovat, proto jsme se s provázející učitelkou domluvily, že na mé výuce bude přítomna asistentka. Žák nakonec z důvodu nemoci nebyl daný den přítomný ve škole, tudíž jsem si nevyzkoušela, jak takový žák může reagovat na aktivity z oblasti dramatické výchovy, což mě lehce mrzelo. Na druhou stranu jsem byla však ráda, že hodina proběhla dobře a žáky výuka bavila. Při další výuce v této třídě, žák již byl přítomen. Na mé zadání reagoval celkem běžně. Zadání pojal sice po svém a tvořil si svým způsobem. To ale nehodnotím nijak negativně, jelikož zadání úkolu splnil a výuka ho bavila. Tudíž neshledávám účast tohoto žáka bez přítomnosti asistentky ve výuce výtvarné výchovy za nějak omezující nebo narušující. Ostatní má vlastní výuka proběhla podle naplánovaného, bez jakýchkoliv potíží.
445	107	anglický jazyk	2	1	1	1	1	1	1	1	Tento týden jsem učil šesťáky. S provázející vyučující předtím dělali adverbs of frequency, tak že to s nimi mám dnes procvičit a napsat test. Ukazovala mi, jaké cvičení mají v pracovním sešitě, ale z té nabídky mi žádné úplně na opakování před testem nevyhovovalo. Tak jsem vytvořil prezentaci, kde jsem měl komiksové hrdiny ze současných filmů, o nichž jsem si myslel, že budou šesťákům bližší než věty z pracovního sešitu, doplnil prezentaci obrázky postav a ke každé postavě jsem napsal větu typickou pro danou postavu. Vycházel jsem z Marvelovek. Například u Hulka bylo napsané „Hulk is always angry“. Jejich úkol bylo seskládat slova do správného pořadí—především dát příslovce na správné místo ve větě. Dále jsem ještě našel poměrně šikovné video na YT, kde byly Wh- questions s těmito příslovci, tak taky super. A nakonec, kdyby náhodou, ještě dva pdf materiály, jeden na Wh- a další s něčím podobným. Když jsem následně představil můj plán provázející vyučující, jednak tedy šla shánět notebook, ale také řekla, že by spíše chtěla, ať s nimi udělám ta cvičení v pracovním sešitu. Že rodiče za ten pracovní sešit zaplatili, a tak že se žáky dělá v tom pracovním sešitu každé cvičení. To mě docela překvapilo. Vždyť to musí být monotónní jak pro učitele, tak i pro žáky. Je hezké, že opravdu mají ten pracovní sešit k něčemu, když už si ho zaplatili, ale opravdu mi přijde docela přehnané, že bych měl po celý rok (a kdyby jen jeden) dělat se žáky úplně všechno. Možná na to tu hodinovou dotaci mají, nemusí úplně pospíchat, podle toho, co mi vyučující řekla, ale dělat každé cvičení jen proto, aby se rodiče nepřišli zlobit, že dali pár stovek zbytečně… Aby se ale pro změnu další nepřišel zlobit, že jeho dítko ten pracovní sešit už nebaví a že by místo toho raději dělalo něco jiného, bližšího a smysluplnějšího. Taky jsem si všiml, že i když ve třídě zrovna nikdo nemluví, je tam podivný šum. Takže když po někom vzadu chci, aby něco řekl, prakticky ho neslyším. A když ho poprosím, aby to zopakoval, raději neřekne nic, třebaže říkám, že to možná bylo dobře. Během doby, co šesťáci psali testy, za mnou ke katedře přišla vyučující. Měla dost dobrou poznámku. Pošeptala mi, abych jim pak řekl, aby se na papíry podepsali. Že co se dívala, tak většinou nebyli podepsaní… Všiml jsem si tak, že hodně věcí považuju za samozřejmost. Ale jak se stane, aby takový podpis byl i pro šesťáky samozřejmost? Ještě jsem úplně neproniknul do tajů známkování. Možná to má každý učitel jinak, a já nechtěl nabourávat systém mé provázející vyučující. Měla snahu mi to vysvětlit, ale já musel za chvíli odejít, a tak jsem tedy jen zvýraznil chyby v testech, a které byly bez chyby, těm jsem tedy dal tu jedničku. Ale rozlišovat, co by bylo jen mínusko, a co by byl stupeň dolů, to mi ten den úplně moc časově nevyšlo. Možná mi to ale kolegyně vysvětlí v úterý.
446	107	anglický jazyk	3	1	1	1	1	1	1	1	Za uplynulých 14 dní mě překvapily dvě věci. Obě se pojí s domácím úkolem. Dvě z mých tříd jsou 6. A a 6. B. Zatímco áčku běžně věci trvají déle, béčko stejné věci zvládne rychleji. Ani jsem si pořádně nestihl uvědomit, čím to. V áčku jsem stihl téměř vše, co jsem na hodinu naplánoval, a zadal jim úkol. Béčko jelo tak rychle, že mi ještě na konci zbyly asi 4 minuty, během nichž jsme z části procvičovali poznávání hodin. Co mi ale přišlo hodně nefér: taky museli dostat úkol. I sami žáci viděli, že to nedělám úplně z vlastní vůle. Pochválil jsem je za to, jak makali, že jsou fakt dobří, ale že tady tohle mají za úkol. Pravda, nebylo to nic dlouhého ani náročného, jak na přemýšlení, tak na čas. Nebylo to bohužel ani nic nějak extra smysluplného. Moje instrukce ale zněly, že žáci musí na každou hodinu dostat nějaký úkol. Jasně, některé úkoly mají smysl. Žáci se na to podívají alespoň před hodinou, když už ne doma. Ale pokud dostávají úkoly ze všech předmětů (a já doufám, že ne), asi to taky nebude úplně dobré. Byl bych raději, aby si odpočinuli, aby je rodiče/sourozenci/kámoši vytáhli ven, nebo aby šli za úkol něco zkoumat jednoduše ven. Třeba listí. Nebo rozpoznávat zpěv ptáků, jestli nějací v Brně žijí. Nebo počítat, kolik aut projelo třeba od 16:00 do 16:01 před jejich domem nebo po blízké silnici. A v matice/fyzice/chemii by si spočítali, kolik to vypustilo CO2. Nebo se doma zeptali, kde jsou tady v Brně krávy a kolik si myslí, že jich tam je, aby pak ve škole zjistili, kolik metanu vypouští do atmosféry (a třeba to pak porovnali s tím CO2 u aut). Nebo aby se podívali, jaké nadpisy u článků na Seznamu se podle nich týkaly něčeho anglofonního—ať už politici, zpěváci, modelky, Elon Musk… Nebo se snažili zjistit, jaký je poměr sýru a masa v cheeseburgeru. Nebo aby úkol jednoduše nedostali, protože fakt byli dobří a učitel si jen může přát, aby jim to tak vydrželo i další hodiny. Ne je prakticky potrestat úkolem, protože nijak jinak ty úkoly nevnímají. Druhé zjištění… Když zadám poměrně jednoduchý a sympatický úkol, žáci ho plní už v hodině. Dostali totiž za úkol vyluštit křížovku se zvířátky. Ještě asi po dvou minutách, co jsme už začali dělat něco jiného, jsem jim musel (ne zcela ochotně) připomínat, aby si otevřeli pracovní sešit na straně 92. Trochu mi to připomnělo Snapea, aby si Potter otevřel knihu na straně 394. S čím mi to ale rezonuje? S tím, když my jsme byli ve škole. Taky jsme nechtěli doma dělat úkoly, taky jsme je občas zapomínali, a taky jsme se je snažili udělat už ve škole. Po hodině, před hodinou, v případném volnu… Všude, jen ne doma. Domov je přece na milion dalších věcí, že? Nebo že by to přece jen žáky něčemu učilo? Něčemu jinému, než je zrovna zadání úkolu? Nějaké sebeovládání, sebezapření, odsunutí něčeho (ať už hry po úkolu nebo obráceně), jakémusi pořádku, nějaké zátěži? A napomáhá jim to získat k tomu předmětu, potažmo jazyku, kladný vztah? Nevím, no. Myslím ale, že úkoly by měly být smysluplné, a že by neměly být trestem za skvěle vykonanou práci.
447	107	anglický jazyk	4	1	1	1	1	1	1	1	Tento semestr učím v jazykové škole. Ve srovnání se základní školou je tam poměrně dost jiný přístup ke studentům. Respekt mezi studentem a lektorem je naprosto přirozený, žádoucí a očekávaný (minimálně ze strany lektora). Čím to je, že je ten rapport tak diametrálně odlišný? Opravdu je to tím, že si za tu výuku student platí? Na střední škole neměli někteří vyučující k nadávkám pro studenty daleko. Otrávení jsou pak všichni. Ale když stejný student přijde do jazykovky, je to o něčem naprosto jiném. Jako by to chtělo naznačit, že více záleží na vyučujícím než na tom, jaká je třída jako celek, respektive, jaký je ten/ta, co jde nejvíc vidět a slyšet. Jak vnímá, co si může a nemůže dovolit, a jak to méně příjemné na poslech zabalí do hezky vypadající škatulky s mašličkou. Znamená to ale, že si nemůže dovolit být sám sebou? – Neznamená. Je pořád tím, kým je, ale má jinak nastavené „filtry“, možná i reakce, například na chybu. V jazykové škole stačí, aby se student/klient ozval šéfovi, a příští hodinu přijde jiný lektor. To se na základní nebo střední škole zřejmě nestane. Přispívá k tomu přátelštějšímu, otevřenějšímu, uvolněnějšímu, ale přitom ne vždy zcela formálnímu chování vědomí, že stačí říct a lektor bude „bez práce“? Který ředitel základní nebo střední školy vyhoví studentům a vymění vyučujícího, když se jim nezdá? Jsou takové případy, ale častěji se student dočká vysvětlení, proč má učitel pravdu. Nakonec, možná je to výběrový faktor, který dává do jazykových škol vyučující, kteří jsou schopní a ochotní být přátelští, otevření, zdvořilí… a lidé, kteří ví, že s tím mají trochu problém, tam nejdou. Samozřejmě to ale neznamená, že základní a střední školy jsou plné nepřátelských, uzavřených a drzých vyučujících. Například na středních školách to může být obranný postoj učitele a priori, a v osobním kontaktu či jiné situaci je daný vyučující pomalu k nepoznání. A v neposlední řadě se od jazykové školy neočekává, že bude vychovávat. Čímž se tam, možná paradoxně, studenti chovají lépe. Bez pochyb s tím má co do činění skutečnost, že mladý člověk se přirozeněji chová slušněji sám než ve skupině vrstevníků… Ale pryč od úvah nad mladými studenty na základních, středních a jazykových školách. Jednak je to—podle množství faktorů—sotva porovnatelné téma, ale také učím prozatím dospěláky. Je to skupina úplných začátečníků, kteří se prokousávají počátky úrovně A1. Máme čtyři hodiny týdně a od září jsme si vytvořili poměrně dobré vztahy. Přijde mi, že se v hodinách cítí uvolněně, příjemně, a že tam není žádná vážná atmosféra, třebaže trochu formality je potřeba zachovat. Dokáží si ze sebe udělat legraci, a kupodivu k učení se přistupují prakticky stejně jako například středoškoláci: materiály k hodině otevřou večer před výukou. Vadí mi ale, že si s nimi nedokážu úplně hrát jako se žáky ze základní školy. Navzdory tomu, že za hru lodě (procvičení hláskování a číslovek) byli rádi, což je něco, co bych nesl do výuky na základní nebo střední škole s jakousi nejistotou. Od samého začátku obě skupiny chtěly výuku odborné angličtiny. Přijedou cizinci, tak ať se s nimi ve fabrice domluví, co mají dělat a tak. Tvořil jsem vlastní materiály, což bylo časově extrémně náročné. Teprve teď, po zvládnutí jakéhosi základu, přináším do hodin poslechy. A vyčítám si, že podle učebnice jsem mohl jet už dávno. Že pracovní angličtina mohla být důležitá nadstavba k tomu, co se právě probírá. Snad vždycky to jde zakomponovat. A časová příprava na takovou hodinu je nesrovnatelně časově příznivější. Už ne čtyři hodiny přípravy pro jednu vyučovací hodinu. Podívat se do učebnice, promyslet si, co se hodí, co je potřeba předučit, jaké očekávat problémy, připravit se na ně, uvědomit si, co učebnice moc neučí (např. New English File procvičuje především kladné věty a gramatika je tam spíše naznačena, než vysvětlena) a vytisknout extra materiály třeba na konverzaci. Co je ale nejdůležitější, díky této změně v přístupu se mi podařilo zvýšit students‘ talking time. Předpřipravená cvičení umožnila studentům tvořit více smysluplných otázek (např. napůl vyplněná tabulka). A v pracovní angličtině nás neomezuje.
448	107	anglický jazyk	5	1	1	1	1	1	1	1	V minulém díle jste viděli… Ne, to není ideální začátek, ale navázat na předešlý zápis chci. Tam jsem se zamýšlel nad formalitou a obecně rapportem mezi vztahy žák—učitel a porovnával zkušenost z výuky dospělých se zkušenostmi s výukou na základní a střední škole. Na konci jsem si pochvaloval, jak je fajn držet se učebnice, čerpat z ní materiály a třeba užít předpřipravený lesson plan, především pro minimální čas přípravy. Od té doby jsem ale zjistil, že učebnice určitě není všelék. Je neforemná. Předpokládá, co studenty, které autoři neviděli, bude zajímat. Předpokládá, že studenti budou chodit pravidelně, a ještě k tomu včas, přičemž ani jedno u mého druhu výuky neplatí. V tomto případě je učebnice svým způsobem brzda, především proto, že studenti tu učebnici nevlastní a těžko od nich můžu očekávat dělat úkoly. Co se mi ale na hodinách metodologie v minulém semestru zalíbilo, je komunikativní přístup. Se studenty máme poslední týdny a měsíce mnohem více konverzací než dříve. Ono to samozřejmě na počátku s jejich úrovní (úplní začátečníci) nebylo zcela přirozeně realizovatelné, ale teď už to jde. A všiml jsem si, že se jejich schopnost mluvit postupně zvyšuje. Mluví „trhaně“, řekl bych, že používají „chunks“: věci, co jim utkvěly v paměti: „I am“, „I was“, „go to work“, „I don’t have“, „I have got“, a další kousky frází. Někteří studenti vyžadovali (od září asi do prosince nebo ledna) napsanou otázku i na tabuli. To, na co jsem se jich ptal, brzy zapomněli kvůli fonologické smyčce. Neuchovali si v pracovní paměti více než asi šest slov. Od asi toho ledna nebo února jim už otázky na tabuli nepíšu. Všiml jsem si, že už porozumí, na co se ptám, a rovnou odpovídají. Považuju to za jeden z milníků vývoje jejich jazykových kompetencí. A myslím, že je to i něco, co bych mohl přičíst na vrub zvýšenému množství obyčejné konverzace. Žádné „big topic“, ale otázky odpovídající jejich úrovni, a především jejím zkušenostem. Jejich každodennímu životu, někdy i tomu méně každodennímu, ale jednoduše: mít vše co nejvíc autentické, přirozené. Hodně se taky zamýšlím, jestli tento komunikativní přístup nebrzdí v některém aspektu jejich vývoj. Zlepšujeme mluvící kompetence, nebo jak je to česky, což je vlastně to, co oni potřebují, ale trochu zanedbáváme gramatiku a hodně pravopis (který pro cíl dorozumět se mluvenému slovu není úplně prioritní). A také si uvědomuju, že mi chybí zpětná vazba. Jak to vnímají oni. Jestli by se chtěli vrátit zpět ke cvičením, kdy jsme na začátku dělali poměrně rychlý pokrok v gramatice a slovní zásobě, ale mluvení tam moc nebylo. Hodně přemýšlím, co jde vylepšit a především, odkud čerpat materiály přímo pro ně. Přijde mi totiž, že mi chybí jakýsi systém. Hodně povídáme, upevňujeme tím gramatiku, ale přesto novou slovní zásobu objevujeme velice pomalu. Mám velkou snahu ušít ten kurz jejich potřebám, mám na to i unikátní prostor, který si na základní nebo střední škole nemůžu zcela dovolit, ale těžko se mi ten kurz individualizuje, abych mohl zároveň dělat i skupinové aktivity. Aby se mi z jednoho skupinového kurzu nestalo třeba šest individuálních kurzů v jednom čase a na jednom místě. Co se mi ale objevuje v hlavě při psaní tohoto deníku je, že pokud chci pokračovat v komunikativním přístupu (nebo možná jakémkoliv), potřebuju přenést alespoň část odpovědnosti za to, co se studenti učí, právě na studenty. Aby i oni přinesli téma do hodiny. Okruh, kterému by se chtěli věnovat. Protože ten okruh beru jednak za místo, na kterém se studenti naučí novou slovní zásobu, zase o kousek zlepší komunikativní dovednosti, ale také je to další příležitost, jak si „skrytě“ upevňovat vazby v gramatice, jak tvořit nové „chunks“. Možná je to ale taky přirozená fáze, když jsme přešli z jednoho stylu výuky na jiný. Prvně dostávali zpravidla dvojstranu materiálů. Bylo to hodně o gramatice. Cvičení na sestavování vět, překlad do češtiny nebo angličtiny, dole slovníček nových slov, nahoře vzorec nové gramatické konstrukce… Jednak to dostali naservírováno bez možnosti vlastně něco změnit, individualizovat si tu větu pro sebe, ale taky mi přišlo, že se jim ten způsob líbil. Nemuseli se extra připravovat, odnesli si to domů a třeba se na to podívali. Měli ale oporu. Z přirozené konverzace je těžké předem vytisknout, co si studenti odnesou domů. Mohou si ale dělat poznámky sami. A to je to přenesení odpovědnosti na ně. Za celou dobu jsem viděl jen jednoho člověka, co si přinesl i sešitek, kam si něco psal. Zbytek si přišel posedět a pokecat. A tak, když se najednou začalo v hodinách objevovat víc a víc konverzací, si odnášeli méně a méně materiálů na doma, o které by se případně mohli opřít, kdyby si to chtěli před hodinou zopakovat, projít. A ještě jim nedocvaklo, že přinést si něco s sebou je vážně dobrý nápad… Zároveň jsem si všiml, že se mi z hodin vytratilo jakési mé vlastní předsevzetí: odnést si z hodiny asi šest nových slovíček. Měla by to být nová, ale dobře procvičená v hodině. Můžu je napsat do rohu tabule nebo zvlášť na flip-chart a nechat je tam a postupně s každou hodinou připisovat. A tím by se mi možná i vyřešil problém s tou slovní zásobou. Když se snažím něco vysvětlit, prvně se ptám sebe, jestli to jde anglicky vysvětlit tak, aby tomu porozuměli. Snažím se do hodin vnášet víc a víc „all English policy“. Ale nejdůležitější mi přijde ten systém. Každý den je šance začít znovu nebo jinak, a jelikož je jdu zrovna zítra učit, zkusíme si o tom se studenty na začátku hodiny pokecat.
449	108	anglický jazyk	1	1	1	1	1	1	1	1	"Abych řekla pravdu, poslední dva týdny na praxi mě celkem vyvedly z míry a já se nacházím ve stavu psychické nepohody a stresu. Za svých osm let na gymnáziu jsem byla zvyklá na pravidla, morálku a určitý respekt k vyučujícím. Druhý stupeň ZŠ, který navštěvuju během svých praxí mě však velice překvapil a vyděsil. Od té doby si sama sobě pokládám otázky - ""Budu schopná vůbec někdy učit?...""Chci vůbec učit?...A stojí mi to vůbec za ty nervy?..."" Situace byla asi následující: 8.třída - kolem patnácti až dvaceti žáků ve třídě. Paní učitelka přijde do třídy a zdá se, že žákům je její přítomnost NAPROSTO ukradená. Běhají po třídě, nahlas se mezi sebou hádají, střídají si místa u lavic, třídou lítají sešity... Paní učitelka pozdraví, udělá docházku, shrne učivo minulé hodiny a u toho již průběžně okřikuje žáky a prosí je o pozornost. Když zadá práci v pracovním sešitě, kde mají žáci samostatně vypracovat cvičení, velká část třídy (zejména kluků) ji ignoruje a nepozorně mezi sebou horlivě diskutují. Na tyto situace paní učitelka reaguje různě. Občas na ně začne nahlas křičet, občas je zcela ignoruje. V některých chvílích je ve třídě takový hluk, že když paní učitelka vyvolá na čtení článku někoho z první řady, tak žáci v zadní části třídy nemají šanci nic slyšet (vím to, protože sedím v poslední lavici). Žák v poslední lavici pravidelně během hodiny nekontrolovatelně chodí po třídě se záminkou smrkání, umytí rukou v umyvadle, odhozením odpadků do koše,... V půlce hodiny jej paní učitelka přistihne při jedení uprostřed hodiny. Žák paní učitelce lže do očí, že má jogurt rozdělaný již z předchozí přestávky a rozhodně jogurt nyní nejedl. I přes připomínky ostatních spolužáků, že jej viděli a že to můžou dosvědčit, tak žák je drzý na paní učitelku a stále lže. Na výzvu paní učitelky o předložení žákovské knížky, žák odmítá. Později po hodině se dozvídám, že žák má ADHD a má opravdový problém zůstat během hodiny sedět na místě a pracovat. Ale já si prostě pokládám otázku, jak zvládat takové situace? Jak se zachovat? Když vidím, že i dalších několik žáků nedává pozor, očividně ruší ostatní, tak mě frustruje fakt, že ostatní žáci se nemohou soustředit a očividně jsou průběhem hodiny znechuceni. Hodina se téměř nikam nehýbe, učitelka pořád dokola napomíná ty stejné žáky, prosí je o pozornost, vyhrožuje poznámkami, ale očividně - bez efektu. Frustrace všech stran je ve třídě patrná. A já si pořád dokola opakuji, že tento program hodiny je pro tuto třídu zcela nevhodný. Ve třídě se podle mě nachází spousta žáků s poruchami pozornosti a musí se brát v potaz, že se jedná o žáky 8.třídy - tedy o těžké ""puberťáky"". Během hodiny stále dokola přemýšlím, které aktivity zapojit, abych zaujala žáky a zároveň zařadila učivo, které musí být probráno. V jejich věku jsem milovala křížovky na slovíčka, písničky s probíranou tématikou a gramatickými jevy nebo například hry ve kterých se zábavnou formou procvičovala probíraná látka... A do dnešního dne stále přemýšlím, zapisuju si poznatky a vymýšlím varianty aktivit."
450	108	anglický jazyk	2	1	1	1	1	1	1	1	"Tak už přišlo to, čeho jsem se nejvíc obávala - vyučovací hodina, kterou jsem měla celou vést já sama. Když jsem sledovala 8. a 9. třídu během náslechů, byla jsem vyděšená a ani ve snu jsem si nedokázala představit, že tuto ""smečku"" ukočíruju a možná zvládnu i něco naučit. Po domluvě s paní učitelkou na tématu hodiny jsem odešla domů s napětím a myšlenkami, co do hodiny vyberu za aktivity. Přípravě jsem věnovala téměř dvě hodiny, napsala jsem si přesný plán hodiny a zahrnula spoustu rozlišných úkolů a aktivit s pomocí mnou vyrobených pomůcek. Když jsem si pak stoupla v den D před třídu, polilo mě horko. „Mám je pozdravit celou větou nebo jedním slovem?” „ Mám je okřikovat, pokud budou hluční a nepozorní?” „Proč se na mě někteří tak podezřívavě dívají?” V hlavě se mi honilo tolik myšlenek a otázek jako už dlouho ne... Potily se mi ruce, třepal hlas a konstantně jsem zapomínala, co chci zrovna říct. Poté co rozdám třídě pracovní listy, které jsem na danou tématiku připravila a vysvětluji zadání, jsem mile překvapená zájmem třídy a jejich prací. Musím říct, že jsem je ještě neviděla pracovat s takovýmto zapálením. Plánovala jsem, že si první cvičení zkontrolujeme pouze ústně, když však chodím po třídě, koukám do papírů žáků a vidím některé chyby, které se ve cvičení opakují, v daný okamžik se rozhodnu, že je budu na správné řešení vyvolávat po jednom k tabuli. Musím zhodnotit, že tento krok byl správnou volbou! Vypadá to, že žákům se líbí fakt, že se mohou zvednout z místa a ostatním spolužákům ukázat, že znají správné řešení. Když je potom ještě pochválím, motivuje je to a hlásí se na řešení další věty ve cvičení. Na konci vyplňování papíru cítím, že ve třídě nastává ruch. Okamžitě si říkám, že bych na tuto situaci měla reagovat. Změnit typ aktivity... Vzpomínám si, že jsem si nachystala barevné kartičky s časování slovesa, které chtěla paní učitelka procvičit. Rozděluji žáky do malých skupinek a VŠICHNI vypadají zaujatě změnou aktivity. I žáci, kteří jsou normálně apatičtí a výuka je zcela nezajímá se hlásí, volají si mě k sobě a vyžadují pomoc či radu při skládání sloves. Když zvoní na konec hodiny, musím uznat, že se mi uleví, zároveň je mi však na jednu stranu líto, že hodina končí. Jsem na sebe hrdá, že jsem zvládla hodinu uřídit ale hlavně, že jsem dokázala žáky zaujmout a donutit, aby pracovali. A dokonce vypadali, že je to i bavilo!"
451	108	anglický jazyk	3	1	1	1	1	1	1	1	"Doma jsem od svojí provázející učitelky dostala za úkol připravit si hodinu na dané téma a gramatickou problematiku. Doma jsem přípravě věnovala asi hodinu a půl a když jsem přišla do školy, nastal šok. Paní učitelka mi oznámila, že bude s jinou třídou pryč a tím pádem celá hodina bude pouze na mně. A navíc, že mám tedy hodinu orientovat spíše jiným směrem - hravým, plným her a aktivit. Bojovala jsem s vnitřní panikou a nervozitou, že toto nemám šanci zvládnout. O přestávkách jsem přemýšlela nad možností her, které by se daly aplikovat v hodině jazyka u žáků na této úrovni a stále bojovala s vnitřním strachem. Naštěstí jsem měla připravené kartičky se slovesy a jejich tvary pro soutěž mezi skupinami a rozhodla jsem se zakomponovat i hru s abecedou a slovíčky. Když jsem dorazila do třídy, žáci vypadali nadšeně z informace, že si vlastně budeme hrát. Já jsem ovšem vnitřně panikařila. „Co když se mnou nebudou spolupracovat?” Fakt, že jim vlastně nemůžu hrozit poznámkou ani ničím jiným mě děsil. Po zahájení první hry, kdy jsem žáky rozdělila do dvou skupin, které měly mezi sebou soutěžit vypadala situace téměř idylicky. Všichni si nadšeně stoupli do zástupu a hra začala. Avšak Šimon se po přečtení svého slovesa rozčílil a prohlásil, že toto tedy hrát nebude, že toto fakt neví. Odebral se na druhou stranu třídy a lehnul si na zem. „Pokud se nechceš zapojovat, můžeš pracovat v učebnici, to není problém!"", zavolala jsem na něj a problém byl vyřešen. Opravdu se mi ulevilo, že tak málo stačilo k tomu, aby se Šimon vrátil a snažil se pokračovat a nestrhl ostatní s sebou. U druhé hry na abecedu jsem bojovala s další komplikací, která mi přinesla obrovské dilema. Dvě holky se zcela odtrhly od kolektivu, sedly si na lavici a povídaly si místo toho, aby s námi hrály hru. Rozhodla jsem se situaci ignorovat, přestože jsem celou hru pochybovala o tom, zda to je ten správný krok. Opravdu celou dobu jsem hloubala nad tím, jestli je mám pod hrozbou trestu přivolat, aby se k nám připojily. Když jsem nad tím zpětně přemýšlela, pochybovala jsem nad správností svého počínání. To, že jsem je ignorovala a nechala je dělat to, co chtěly by mi mohlo v budoucnu zkomplikovat to, že se mnou budou odmítat spolupracovat i při běžných hodinách... Hodina bez provázející učitelky se mi zdála nekonečná a ke konci jsem už pochybovala nad svými schopnostmi žáky zaujmout. Vrcholem bylo to, když Matyáš při poslední hře, kterou bylo Bingo, odmítl spolupracovat a nenakreslil si ani potřebnou tabulku ke hře. Ani přes moje víceré napomínání a upozorňování se nezapojil a ležel s hlavou na lavici. Rozhodla jsem se ho opět ignorovat, abych nepokazila práci celé třídy. Společně jsme si zahráli Bingo, pobavili jsme se a zároveň jsme si procvičili slovíčka."
452	108	ruský a francouzský jazyk	4	1	1	1	1	1	1	1	"Během druhého týdne praxe jsem se v hodině francouzštiny setkala se situací, kdy mi paní učitelka před hodinou oznámila, že mě během výuky v osmé třídě využije na to, abych jí s něčím pomohla. Přesnější popis an instrukce jsem nedostala, ale s napětím (zejména z mojí strany) jsme se společně vydaly na hodinu. Paní učitelka hodinu uvedla, představila žákům její náplň a poté začala vysvětlovat hru, ve které jsem jí měla asistovat. Žáky rozdělila do dvou skupinek, přičemž mi jednu z nich přenechala a my jsme měli začít společně pracovat. Jenomže nastal zde takový problém. Zcela jasně jsem nepochopila, jak přesně by měla hra probíhat a jaká měla být její pravidla. Znervózněla jsem a bála jsem se, že se před žáky ztrapním a nebudu schopná hru pozitivně řídit a zajistit její úspěšný průběh... Poté jsem si ale sama pro sebe řekla, že si tedy pravidla můžu mírně přizpůsobit, a to tak, jak se mi to zdálo pro dané téma (procvičování čísel do 100) nejúčinnější. Vždyť o co jde? Paní učitelka pracuje nezávisle s druhou skupinkou a mým úkolem je procvičit se žáky tématiku tak, aby to bylo účinné. Nejprve jsem čísla rozložila na stůl a žáci měli po vyřčení francouzského názvu najít správné číslo. Tento styl hry byl ale lepší pro ty, kteří neměli problém se sebevědomím a nevadilo jim se ""šermovat"" o číslo s ostatními. Proto jsem pravidla po chvíli trochu obměnila a to tak, že jsem ukázala v ruce číslo a kdo se první přihlásil a řekl správně jeho název, mohl si kartičku ponechat. Měla jsem ze sebe opravdovou radost! Nečekala jsem, že budu takto rychle schopná danou aktivitu přizpůsobit situaci a také tomu, jak žáci v průběhu hry reagovali. Výsledkem bylo, že se všichni zapojili opravdu aktivně a vypadalo to, že všichni byli ze hry opravdu potěšeni. Moje sebevědomí vzrostlo natolik, že jsem styl hry ještě párkrát změnila tak, aby bylo procvičování účinnější. Všichni jsme si to báječně užívali. Žáci to, že nemuseli pouze bezhlavě psát do sešitu nebo pracovat v učebnici a já proto, že jsem viděla, že nejsem ""tak marná"" a jsem schopná pracovat se žáky tak, aby je to bavilo a byli aktivní. Po skončení hodiny jsme společně s paní učitelkou aktivitu zhodnotily a já jsem dostala pochvalu za příkladné vedení svojí skupinky. Musím uznat, že můj den byl hned o něco veselejší..."
453	108	ruský a francouzský jazyk	5	1	1	1	1	1	1	1	"Občas mi přijde zarážející a demotivující to, že se člověk na vyučovací hodinu připravuje celkem dlouhý čas a nakonec je veškerá snaha pohřbena jediným komentářem od libovolného žáka. Naposledy jsem vymýšlela, jakým způsobem žákům pomoci při zafixování jejich nové slovní zásoby. Cvičení v učebnici a pracovním sešitě mi přišla nudná, a proto jsem si připravila pro žáky hru. Byla jsem z ní nadšená, věnovala jsem její přípravě téměř hodinu svého cenného volného času. A jejich reakce? ""Proč hrajeme tak divnou hru?"" ... Začala se ve mně vařit krev... Proč se tedy vůbec snažíme, aby byla výuka pro žáky zajímavá, když je pak sražena jednou takovouto větou? Jenomže jak na ni zareagovat? Rozhodla jsem se to ignorovat zejména proto, že ostatní děti byly do hry zabrané a hra je bavila. Ale moje nálada byla popravdě na bodu mrazu... Každému se líbí, když ho někdo za něco pochválí nebo ocení jeho práci. Na poslední hodině 9.třídy se mi stalo něco, co jsem opravdu nečekala... Žáci deváté třídy už bohužel zaujali postoj takový, že si myslí, že ve škole už nic dělat nemusí - končí přece povinnou školní docházku a ze základní školy odchází. Spousta vyučovacích hodin francouzštiny tedy vypadá tak, že si nepíší zápisky, nenosí si pracovní listy a vlastně vypadají, že se jim ani spolupracovat nechce. Každý si tedy dokáže představit, jak demotivující tato hodina může být. I tak se však snažím hodiny připravovat tak, aby byly pro žáky zajímavé a odnesli si z nich alespoň minimum nějaké informace. Proto jsem šokovaná tím, co se mipo hodině francouzštiny s devátou třídou stalo... Jeden ze žáků za mnou přišel a povídá: ""Paní učitelko, musím říct, že umíte skvěle vysvětlovat a vaše hodina mě baví!"" Tak neuvěřitelným způsobem mě to zahřálo u srdce, že mi příprava na další hodinu šla téměř sama."
454	109	ruský a francouzský jazyk	1	2	4	4	3	4	3	4	Z prvních hodin praxe mám dost smíšené pocity…začnu od horšího k lepšímu. Jelikož jsme si s Radkou (kamarádka která se mnou vykonává praxi) prošly dost krušnými zkouškami z fonetiky, tak to, co nás dokáže vytočit úplně nejvíc je špatná výslovnost. Děti na začátku hodiny psaly test na jednoduché věci (začátečníci) a pak si ho opravily společně s panem učitelem. Pan učitel jim neopravoval výslovnost a když se ho jeden žák na něco zeptal, odpověděl pouze slovně a nenapsal správnou variantu odpovědi na tabuli, takže děti vůbec netušily jak se to píše. Podle mě je největším kamenem úrazu právě výslovnost, která, kdyby se ji děti učily pořádně a správně od začátku, by mohla ušetřit spoustu námahy a tento jazyk by se nezdál tak moc komplikovaným. A to mluvím z vlastní zkušenosti. Po testu se začala probírat nová látka – číslovky. Zase špatně…začaly od UN a aby jim pan učitel vysvětlil jak se UN vyslovuje, napsal na tabuli jakési Ö, které ve francouzštině vůbec neexistuje. Naštěstí problémy s výslovností jsou to jediné, co mi vadilo. Já bych je to drtila hned od prvního slovíčka. Co mi přišlo super, bylo propojení starého učiva s novým…např., do testu měly napsat jak se jmenují (bylo myšleno: Je m’appelle….) ovšem, (až při společné opravě) se pan učitel zeptal, jestli existuje ještě jiná možnost jak říct kdo jsem. Děti hned reagovaly: Je suis!!!! Co se týče dalších hodin, měly jsme tu čest improvizovaně odučit prvních 5 minut začátku hodiny s žáky devátých ročníků, pan učitel měl nějaké povinnosti a nestíhal. Měly jsme z toho dost strach, ale ukázalo se, že to s těma “deváťákama“ nebude tak strašné. Na začátku jsme se jim představily, vysvětlily, kde se stala chyba a co tam vlastně budeme dělat. Bylo tam cca 12 holek a jeden kluk a protože jsme absolutně nevěděly, co probírají, jaká je jejich úroveň, šly jsme na to zlehka. Každý se nám měl představit, říct odkud je a co má rád…kupodivu všichni řekli všechno, co jsme chtěly slyšet. Pak jsme je vyzkoušely na pár nepravidelných sloves (většina se hlásila a odpovídala – neskutečný!)…no a po chvilce už přišel pan učitel. V téhle třídě jsem si všimla jedné dívky, která má pro jazyk očividně nadání. Pořád se hlásila a měla i dotaz který by mě nenapadlo, že může mít žák 9. ročníku…probírali zrovna zápor a ona na to, že jestli oni náhodou nevynechávají nějakou část záporu?! V tom se pan učitel obrátil na mě, ať to slečně vysvětlím, jak to teda je. Takže i my na praxi musíme být ve střehu, protože nás často začleňuje do výuky. Abych se vrátila k té nadané dívce, pořád se hlásila, ale pan učitel ji moc nevyvolával, tak jsem si říkala, proč ji tak ignoruje a že to asi není jeho oblíbená žačka..jenže, na konci hodiny poděkoval jmenovitě všem, co s ním pracovali a hlásili se…to jsem ještě neviděla. Nakonec ten první týden praxe nebyl tak hrozný jak se ze začátku zdál. Nechci dělat předčasné závěry, uvidím, co bude dál.
455	109	ruský a francouzský jazyk	2	2	4	4	3	4	3	4	Během posledních dvou týdnů praxe se toho moc nezměnilo, pan učitel dětem sice výslovnost opravuje, ale ne úplně dobře. Minulý týden mi řekl, ať s dětmi v šesté třídě projdu slovíčka z nulté lekce. První slovíčko bylo: les aliments…tak jsem se zeptala, jestli jim mám taky vysvětlit, že en se čte jako nosové A, jestli to na ně není moc komplikované, pan učitel řekl, že ne…tak jsem se jim snažila vysvětlit nejzákladnějsí pravidla výslovnosti (alespoň na slovíčkách co jsme probírali.) Hodně důrazně jsem vysvětlila, že u AU REVOIR se neříká E, proč se neříká, ale že jim to nechci komplikovat tak ať si hlavně zapamatují, že se tam to E neříká, sice to zopakovali, ale při odchodu jim pan učitel řekl au revoir a to E tam prostě narval. To mně celkem naštvalo, když jim řeknu, ať to neříkají, ale pan učitel jim to stejně řekne špatně, člověk pak vypadá jak idiot. Byla jsem se také podívat na zeměpisu a přírodopisu, který vyučuje moje dobrá kamarádka. Předem mě varovala, že zeměpis (9.C) bude stát za to, že jsou to sígři…říkám si v duchu: alee, to nebude tak strašný…bylo. Obzvlášť borci ze zadních lavic. Kamarádce dokonce i tykali, zaznívali slova jako: to si děláš prdel, co to zase berem za sračku (probírali terorismus), atd..ve třídě nebylo slyšet vlastního slova. To už se kamarádka dost naštvala a dala jim na známky slepou mapu, konečně bylo ticho. Sice bylo jasné, že to borci opsali, ale byl klid. Po téhle hodině následoval přírodopis (6.A), boží hodina! Na záčátku bylo zkoušení a když se ho kamoška zeptala co by si dal, řekl 1-…ona na to: super, taky si myslím, tak si to tam napiš. Během hodiny děcka reagovali a když odpověděli správně na otázku, kamoška si s něma plácla. Fakt super hodina. Tento týden půjdu znova, tak jsem zvědavá, jestli to zase bude tak super nebo jestli to byla jenom náhoda.
456	109	ruský a francouzský jazyk	3	2	4	4	3	4	3	4	Mým největším zážitkem z posledních dvou týdnů praxe je totální hození do vody. Čekám na pana učitele a ten mi oznámí, že nestíhá a že mám odučit deváťáky celých 45 minut..neměla jsem nic připravené, jen jsem se zeptala, co s nimi mám udělat. Pan učitel řekl, že mu to je jedno, třeba slovní zásobu. Jednalo se o tu devátou třídu (sígry) o kterých jsem psala v minulém deníku, naštěstí v téhle půlce nejsou ti nejhorší. Abych zhruba věděla co budeme dělat, koukla jsem do učebnice a řekla si, že to nějak dopadne. Předstoupila jsem před třídu, děcka se postavili a já jim vysvětlila co se děje. Ze začátku jsem hodila nějaký vtípek na odlehčení. K mému překvapení, děcka seděli, ptali se, poslouchali, zasmáli se mým trapným vtipům a ke konci hodiny jsem zjistila, že se i něco naučili. Vždycky, když jsme probrali nějaké slovíčko např. gorge, ptala jsem se, jestli ví jak se to má správně vyslovit a proč…nevěděli..tak říkám, nevadí, já jsem to taky dřív nevěděla, je to prostě tak a tak. Napsala jsem to na tabuli a oni si to poslušně zapsali do sešitu, aniž bych jim o to řekla. Ke konci mi zbývalo ještě 10 minut, tak jsem s nimi začla novou látku a to zápor v P.C. Na tabuli jsem napsala zápor v prezentu a pod to zápor v p.c. (jen jednu větu). Pak jsem jim na půl tabule napsala zápor v p.c. ve všech osobách…to mi vůbec nedošlo, že je to pro ně nová látka a že vůbec neví co kde stojí, tak jsem prohodila, že jsou určitě chytří a došlo jim, že zápor se v p.c. se tvoří tak a tak a jestě to polopatě napsala na tabuli. Zeptala jsem se, jestli všechno chápou a oni, že v pohodě…přišel pan učitel a zeptal se jich, jak se tedy tvoří ten zápor…děcka zvedali ruce a mluvili jeden před druhého, že je to tak a tak. I žák v zadní lavici, který v hodinách úplně nezáří, dokázal jakš takš říct jak se ten super zápor v p.c. tvoří. Z hodiny jsem vyšla plna dobrých pocitů, protože jsem nečekala, že to s nimi půjde tak dobře. Ovšem myslím, že hlavním důvodem bylo to, že jsem holka (to hlavně u chlapců), jsem jim věkově blíž a byla to pro ně změna. Kdybych tam učila už např. 30. hodinu, už by to takoví andílci nebyli.
457	109	ruský a francouzský jazyk	4	2	4	4	3	4	3	4	Tento semestr jsem se rozhodla, že budu vykonávat praxi na stejné škole a u stejného učitele jak minulý semestr. Hlavně proto, že pana učitele už znám a stejně tak i děti, třídy a prostředí školy. Ještě nutno poznamenat, že na praxi chodím se svojí spolužačkou Veronikou Tinkovou. Hned od prvního mejlu od pana učitele mi bylo jasné, že i tentokrát to bude celkem legrace. V mejlu jsem se ptala, zda s Verčou můžeme přijít na náslechy v pátek na sedmou. Odpověď pana učitele mě vůbec nepotěšila, stálo tam: jasně, hned na výuku. Tajně jsem doufala, že si dělá legraci…nedělal. S Verčou jsme předstoupily před třídu, představily jsme se, něco o sobě řekly (někteří si mě pamatovali a to mě celkem potěšilo) a začly s klasickými otázkami, když se neví kudy kam…děcka se nám po francouzsku představily, zopakovali jsme číslovky (1-20) (pořád si nepamatují číslo 15) a členy rodiny (tuhle látku jsem s nimi během minulé praxe začla já a tak jsem byla ráda, že si něco z toho zapamatovaly). Pan učitel nám ukázal v cvičebnici jedno cvičení na výrazy: mám rád, nemám moc rád, miluji, atd…tak jsme ho s dětmi udělaly. Verča děcka vyvolávala a já jsem psala správnou výslovnost a výsledky na tabuli. Navíc jsme probrali sloveso AIMER. Nakonec jsme ještě zopakovali číslovky a hodina byla u konce. Musím říct, že je pro mě daleko příjemnější vést hodinu s někým druhým, člověk na to není sám. S Verčou jsme se pěkně střídaly a doplňovaly. Když následovala hodina s 9.A., měly jsme z toho celkem vítr, protože nám bylo jasné, že zase budeme hodinu vést my dvě. K našemu překvapení se tak nestalo. Celou hodinu vedl pan učitel (občas se nás zeptal na nějaká slovíčka – tohle mi trošku vadí, protože se bojím, že daný výraz nebudu znát a budu za debila), naštěstí jsme na to dvě. Hodina začla zkoušením Vojty, asi nejslabší žák ve třídě…co se francouzštiny týče, chudák vůbec nevěděl. Celkem mi vadil způsob zkoušení, pan učitel stál vepředu a vojta seděl vzadu…takže zkoušení probíhalo nahlas a před celou třídou. Možná, kdyby ho vyzkoušel někde mimo, nebo si ho posadil do přední lavice, děckám zadal nějaký úkol a Vojtu během toho zkoušel, mohla by to být příjemnější situace. Na konci klasicky pan učitel poděkoval těm, co pěkně pracovali a těm co se nesnažili řekl, že příště by to mohlo být lepší. To se mi líbí. Uvidíme co přinesou další hodiny na praxi, ale je mi jasné, že toho s Verčou odučíme celkem dost.
458	109	ruský a francouzský jazyk	5	2	4	4	3	4	3	4	Během dalších tří týdnů se nic nezměnilo, s Verčou jsme si zvykly, že už každou hodinu budeme vyučovat. S dětmi v sedmé třídě jsme začly novou látku a to zvířata a barvy a v devítce počasí. Předminulý týden byl ve škole volejbalový turnaj, takže ve třídě zůstalo jen pár žáků, kteří volejbal nehráli. Tohle jsme si celkem užívaly, děcka dávaly daleko větší pozor než obvykle a my dvě měly větší dohled nad tím co kdo dělá. Jelikož jsem byla před 14dny ve Francii, řekla jsem jim pár zajímavostí, které nevěděly…např. že ve Francii se doma nevyzouvají, že si ke snídani dají klidně čokoládu a že v neděli jsou od 12hodin zavřené všechny obchody. Bylo vidět, že je to fakt zajímá, kroutili hlavou jak je možné, že se doma nevyzouvají a že k snídani by si čokoládu určitě nedaly. Děcka se tak konečně dověděly něco reálného o zemi jejíž jazyk se ve škole učí. Musím uznat, že začínají divočet…už to nejsou takoví beránci jak na začátku. To se tedy týká hlavně deváté třídy. Během prvních hodin dávali pozor a nedovolili si říct slovo, ovšem teď, jakmile jim necháme trošku prostoru, hned se začnou bavit a člověk musí trošku zvýšit hlas. Určitě je to tím, že si na nás zvykli a že mají těsně před přijímačkami na SŠ, tak co by se otravovali s nějakou francouzštinou J, to na druhou stranu chápu. Ale pořád jsou během našich hodin klidnější, než v hodinách s panem učitelem. Poslední hodinu s devítkou se mi stala neuvěřitelná věc. Na konci hodiny jsem vybírala učebnice a jedna holčina se mě zeptala jak se jmenuji, řekla jsem jí tedy svoje jméno a zároveň se zeptala, proč co chce vědět…odpověď mě úplně rozbila: „Noo, ja jsem Vám chtěla říct, že jste super“ tak říkám: „Aale nekecej, proč to chceš vědět?“ a odpověď: „nee, fakt jste fakt super a v pohodě“ tak jsem jí řekla, že oni jako třída jsou taky super. Stejně pořád nevím jestli si ze mě dělala srandu, nebo to myslela vážně…tajně doufám že to myslela vážně a jestli ano, tak to byla ta nejlepší věc co se mi za celou praxi stala…a díky tomu jsem měla naprosto v topu den.
459	110	německý jazyk	1	1	1	2	1	2	2	1	Přestože mám za sebou pouze týden praxe, mám pocit, že jsem nasbírala hromadu nových zážitků. Škola, kde praxi vykonávám, je poměrně velká, má necelých 800 žáků, ale díky dobré organizaci je velmi přehledná a dobře strukturovaná. S mou provázející paní učitelkou jsme si, podle mého, celkem sedly. První setkání bylo trochu rozpačité, nepřipadala jsem si úplně vítána, ale pak se mé obavy rozplynuly. Jako osobnost, mi paní učitelka přijde trochu vyčerpaná životem, i když je ještě mladá. Jako bych měla pocit, že učitelství nebylo a stále ještě není jejím vysněným povoláním. Jen tak mezi řečí mi můj úsudek také nepřímo potvrdila. Spoustu tříd má nových, proto se ještě poznávají a žáci nějak nevědí, co od ní mohou čekat. To já jsem vlastně také nevěděla. V pondělí jsem měla domluveny náslechy, na kterých jsme se shodly v pátek před víkendem. Když jsem ráno přišla do kabinetu, místo mé provázející učitelky mě na stole čekal vzkaz, že má nemocnou dceru a musela s ní k lékaři, proto mě prosí, abych hodiny odučila. Přiznám se, že to byl pro mě trochu šok. Ano, materiály i detailní popis mi přichystala, ale přeci jenom… Nicméně jsem odhodlaně vyrazila. První byla hodina německého jazyka v 7. ročníku. Postupovala jsem dle instrukcí a vše šlo poměrně dobře. Pak se mě ale nejmenovaný žák zeptal, proč si musí slovíčka opisovat z pracovního sešitu do vlastního sešitu. Pro mě tím nastala prekérní situace. Sama s tímto slepým opisováním nesouhlasím, opsat ano, ale kreativně, ne to stejné nudné vypisování dle formátu, který již jednou zaznamenán je. Ale jak žáčkovi odpovědět? Nemohu přece podlamovat autoritu jejich učitelky. Studenta jsem pochválila, že má dobrou připomínku, a že je dobře, když říká, že se mu něco nelíbí. A poté jsem ho vyzvala, aby zkusil navrhnout lepší řešení pro učení se nových slovíček. Nebyla jsem naivní, samozřejmě, že se mi dostalo odpovědi, že se je nebudou učit vůbec. Přesto měl pravdu s tím, že je to zbytečné, neefektivní. Abych jim hodinu alespoň trochu zpestřila, omezila jsem počet nových slovíček a trénovali jsme výslovnost. Myslím, že to je bavilo. Ale ta hodina tak rychle uběhla, zazvonilo zrovna v půlce věty, kterou jsem ani neměla možnost dokončit. Zbylé dvě hodiny, které jsem učila, byly hodiny českého jazyka. Šlo o 6. a 7. třídu, přičemž musím podotknout, že žáci jsou sice hluční, ale aktivní, spolupracují, což je určitě lepší, než mít sice třídu tichou, ale zato plnou leklých ryb. Probírala jsem látku, kterou mi paní učitelka zadala, a využívala jsem učebnici i pracovní listy. Všimla jsem si, že dobrý pracovní list umí žáci ocenit. Možná také proto, že ty jejich sešity, to je opravdu žalostný stav. Jak by se z nich člověk mohl něco naučit?
460	110	německý jazyk	2	1	1	2	1	2	2	1	Vztah mezi učitelem a žákem považuji za jeden z nejdůležitějších pilířů v procesu edukace. Pokud přijde student za svým, ať už třídním nebo i „netřídním“ učitelem, říká mu tím: „mám problém, věřím ti, pomůžeš mi?“ Je jedno, jestli jde o jednoho studenta, dva studenty, nebo o celou skupinu. Za svou paní učitelkou třídní přišly na začátku hodiny českého jazyka dvě slečny, že nechtějí jet na hory s Béčkem, že chtějí jet s Céčkem. Abych uvedla kontext: V 7. ročníku jsou 4 třídy a Déčko řeklo, že chce jet s Céčkem, takže Áčko musí jet zákonitě s Béčkem. Jenže studenti toto shledali jako nefér situaci, protože si vlastně vybrala jedna třída a tím byly karty rozdány. Tak se dvě dívky odhodlaly a šly za svou třídní učitelkou, do které vkládaly velké naděje, že jim pomůže. Opravdu nevím, jak jsou třídy rozděleny a podle čeho se dělají dvojice na hory, ale tady jde o něco jiného. Jde o to, jak se k tomu paní učitelka postavila. Paní učitelka studentkám řekla, že neví, jak by jim měla pomoct a že se tím nemá čas zaobírat. Myslím si, že takhle se láme důvěra. Ony musely vynaložit úsilí a určitou odvahu, aby svou stížnost a požadavek vznesly, mluvily za celou třídu, a ona je takto odbyla. Jedna věc je to, že sama paní učitelka s tím opravdu nic nezmůže, ale podle mého by se měla postavit za svou třídu a snažit se jim pomoci, o tomto problému s nimi mluvit, vyslechnout je. Například se jich zeptat, proč chtějí jet zrovna a s tou třídou a s jinou nechtějí. Je totiž dost možné, že za celým tímto „nechceme s nimi jet“ může být ještě jiný problém, a tímto bychom tomu mohli přijít na kloub, zjistit, co se vlastně doopravdy děje. Když jsem pozorovala žáky, jejich výrazy, když je paní učitelka doslova odbyla a o problému s nimi nediskutovala, bylo mi jich doopravdy líto. Viděla jsem, jak strašně je to zklamalo. Takhle se vztah určitě neutváří. Je jasné, že učitel není všemocný a není v jeho silách vše vyřešit, ale někdy určitě stačí ukázat, že máme snahu něco vyřešit, že nám to není lhostejné.
461	110	německý jazyk	3	1	1	2	1	2	2	1	Tentokrát bych chtěla probrat problémového žáka. V 7.třídě, jejíž třídní učitelkou je právě moje provázející třídní učitelka, je jeden student, Petr. Petr má diagnostikováno ADHD. Kdo dnes nemá. Nevím, jestli je správné to takto říkat, ale už jsem několik dětí s ADHD viděla a jejich chování se od toho Petrova podstatně liší. Od začátku praxe ho pozoruji, jak v hodinách českého, tak také německého jazyka. Petr neustále vyrušuje, nikdy si nepíše, nikdy nedává pozor, na dotaz odpovídá naprosto nerelevantně. Např. : Žáci si připravují krátký referát na knihu, kterou přečetli, a ostatní mají poskytnout feedback. Petr je ve svém hodnocení skoro až sprostý a naprosto nemluví k věci. Ovšem v čem vidím problém? Všechno tohle je mu tolerováno. Je mu tolerováno, že si nepíše. Je mu tolerováno, že nedává pozor. Například paní učitelka pouštěla v hodině literatury ukázku – příběh o králi Artušovi. Všichni vyplňovali pracovní listy jen Petr ne. Začal házet kousky křídy přes celou třídu na Patrika. Patrik je chlapec, který do 7.C propadl. Podle mě není hloupý, jen se vždy nechá někým ovlivnit, tentokrát Petrem. Patrik totiž původně seděl s Petrem, ale podle Petrovy maminky měl na Petra špatný vliv, a tak byl přesazen na druhý konec třídy. Teď se ale vraťme zpět na hodinu literatury. Takže běžela ukázka, Patrik vyplňoval pracovní list a Petr po něm začal házet křídy a něco ukazovat, znemožnil mu další pokračování. Tedy ne že by se Patrik usilovně bránil, ale troufám si říct, že nebýt Petra, Patrik by celou hodinu pracoval. Jenže paní učitelka nic neudělala, opravovala totiž nějaké údaje v žákovských průkazech a třídy si nevšímala. Já jsem byla „pouze“ na náslechu, a navíc jsem seděla úplně na druhé straně od Petra. Přesto už jsem to jednu chvíli nevydržela a dala jsem mu gestem a mimikou jasně najevo, že ho vidím a ať toho kouká nechat. Na chvíli se uklidnil, ale pak pokračoval. Postupně se snažil zapojit do vyrušování a drzosti i další děti, ale to se mu povedlo jen trošku. Nemyslím si, že má Petr ADHD. Nejsem doktor a rozhodně mu nechci křivdit, jen si myslím, že je nevychovaný a zvyklý, že mu všechno projde. Spousta žáků by si dovolila to stejné co on, jen kdyby mohli. Ale jim by nikdy neprošlo nepsat si, nebo neodevzdat úkol, nebo vykřikovat sprosté nadávky. Nevím, jak se k tomu postavit, určitě je to těžké i s rodiči, kteří jsou skálopevně přesvědčeni, že synek je nemocný. Ale nepřijde mi správné mu vše tolerovat, a ještě ho posadit do první lavice, kde má úplně volné pole působnosti a všichni na něj vidí. V tu chvíli je středem pozornosti a přesně to on chce. Moc bych tuto zkušenost a problém chtěla prodiskutovat na semináři, ale 20.11. jsem ve Vídni na projektu, tak bychom to třeba mohli probrat na tom dalším, a nebo mi pak spolužáci poví, na co jste přišli.
462	110	český jazyk	4	1	1	2	1	2	2	1	Ve škole, kam chodím na praxi, je student v 8. ročníku, který má vážné zdravotní komplikace, které se neustále zhoršují. Je zapojen do výuky jako ostatní žáci a asistenta ve třídě mu dělá jeho maminka. Vývoj chování studentů směrem k žákovi prošel různými fázemi, nyní jsou v té, kdy ho úplně ignorují. Velmi to mu napomáhá také chování jeho matky, která ho nenechá udělat nic samostatně a téměř neustále na něj dohlíží. Na učitele je také vyvíjen tlak, aby chlapce do výuky co nejvíce zapojovali. Situace je tedy nyní taková, že žák vzhledem ke svému postižení výuku již nezvládá a do kolektivu není začleněn. Maminka velmi dbá na prospěch a každé ohodnocení 3 a hůře je podle ní špatně – učitelé nají podle ní špatná kritéria a špatný přístup. S tímto žákem jsem byla v kontaktu jednak na násleších, jako pozorovat, ale také jsem vyučovala. Na vyzvání, pokyny odpovědět, nebo vyvolání, téměř nikdy nereagoval nebo neměl odpověď, přestože jsem mu přizpůsobila obtížnost otázky nebo typ zadaného úkolu. Přemýšlela jsem tedy nad tím, jak by se s tímto problémem dalo dále pracovat. Tento problém jsme již prodiskutovali v semináři.
463	110	český jazyk	5	1	1	2	1	2	2	1	Problém s chováním je věc, se kterou se setkáváme a budeme setkávat v učitelském povolání dnes a denně. Ruch můžeme uklidnit, povídálky třeba rozesadit. Minule jsem si ale opravdu nevěděla rady. Měla jsem výuku v 9. třídách, dvě hodiny po sobě. Protože se připravují na přijímací zkoušky, připravila jsem jim různé aktivitky na opakování, ale zábavnou formou, skupinovky, práce ve dvojici, soutěže. Jedna z aktivit byla rozšifrování přísloví z různých hlavolamů a šifer. V první třídě bylo vše skvělé, bavili jsme se a zpětná vazba byla opravdu pozitivní. Ve druhé deváté třídě mi dělala starosti jeden žák. Seděl vzadu a už od začátku jsem tušila, že bude povídat. Měl narážky od začátku hodiny. Když došlo na přísloví, každé přísloví, které se spolužákem vytvořili, mělo nějakou sexuální, popř. sprostou narážku. Zkoušela jsem na to jít přes toho spolužáka. Stála jsem u nich a ptala se právě jeho souseda, jak by to přísloví rozluštil. On se mnou spolupracoval a asi by ho to i zajímalo, ale povídálek ho s sebou nemilosrdně strhl. Zkoušela jsem různé reakce. Jeho průpovídky jsem ignorovala, racionálně na ně odpovídala, hlasitě napomenula a vysvětlila, že to opravdu není vhodné ani vtipné. Tuto aktivitu jsme nějak přečkali a záměrně jsem ho pak dala do skupiny, kde ho nikdo moc neposlouchal a opravdu plnili úkoly, neměl tedy prostor pro vyjádření. Zajímalo by mě, jak se dá přistupovat k takovému chování, sexuálním narážkám apod.
464	111	anglický jazyk	1	1	2	2	3	1	1	3	Moje první návštěva deváté třídyNa náslechy jsem dorazila hned první den praxe. Mladou a milou paní učitelkou jsem byla poučena o studijním přístupu deváté třídy v letošním školním roce. Zřejmě se domnívají, že když jsou v deváté třídě, již nemusí nic dělat, protože jsou prostě devítka. Podivný přístup, pomyslela jsem si. Očekávala bych jej spíše v posledních dvou měsících školního roku, ale ne v době před přijímacími zkouškami a vysvědčením na jehož průměru ještě záleží. Při vstupu do třídy jsme se s paní učitelkou rozdělily. Ona šla vyučovat před katedru a já si mlčky sedla do poslední lavice, pozorujíc třídu. Po pár minutách už skoro nedávám pozor na to, co se děje a jenom se snažím vymyslet vhodné přirovnání ke třídě. Zoologická zahrada? Džungle? Stav největší paniky při ohlášení požáru? Absolutní nezájem. Zřejmě to bude nejvýstižnější přirovnání. Paní učitelka nepřeháněla. Ty děti zřejmě nemají absolutně žádný zájem se něco naučit, během hodiny vyrušují, křičí, running their own business, nedělají nic. Docela tvrdé vystřízlivění pro první hodinu, no nic, budu si je muset srovnat.Po týdnu odstupu jsem dospěla k závěru, že hodina, kterou si paní učitelka připravila vůbec nebyla špatná. Téma Clothes je zajímavé a dá se zpracovat mnoha zajímavými způsoby. P. učitelka přinesla nějaké suplementory materials, byla i práce ve skupinkách. Z hlediska přípravy na hodinu, musím ocenit nápaditost a originální pojetí. Ale situace ve třídě se nedala ukočírovat…
465	111	anglický jazyk	3	1	2	2	3	1	1	3	Tak tentokrát znovu v češtině. Ne, že bych nechtěla procvičovat angličtinu, ale mám toho dnes na práci tolik, (konec semestru se pomalu, ale jistě blíží) že musím zvolit co nejrychlejší řešení. V šesté i sedmé třídě učím už čtvrtý týden. Paní učitelka byla tak hodná, že mi povolila učit kolik hodin chci, tím pádem příští týden už to bude moje dvacátá hodina v těchto dvou třídách. Po počátečních pěti hodinách a mém velkém nadšení z jejich práce a disciplinovanosti přišel krutý zvrat. Šesťáci začali zkoušet, co vydržím. Najednou se jim přestala líbit moje geniální metoda výuky, která spočívá v tom, že každý sedí sám. Odkoukala jsem ji od paní profesorky z Gymplu a musím říct, že fungovala perfektně. I na ně, pokud jsem nezadala speakingovou aktivitu nebo cvičení ve dvojicích, kdy se museli znovu přesazovat, a nakonec to způsobilo pěkný zmatek. Vykřikuji, jsou rozpustilí, zkouší, co ještě projde a co už ne. Trochu m to zaskočilo, ale paní učitelka říká, že to je normální postup. Jen nesmím povolit. Psala jsem s nimi písemku, na to, co jsem je naučila konkrétně present continuous. Nedopadla špatně, až na pár výjimek. Příprava na hodiny mi zabírá strašně moc času a začínám to na sobě tvrdě pozorovat. Musím přiznat, že se snažím, aby byl můj lesson plan co nejlepší, a tak do každé hodiny zařazuji poučné video, buď to k tématu nebo ke gramatice, nějakou akční aktivitu na procvičení slovíček či gramatiky občas hru, zkouším spoustu nových postupů. Dětem se pravděpodobně hodina líbí (ačkoliv je pravda, že jsem se neptala :D), ale mně jedna hodina zabírá skoro dvě hodiny přípravy. Jednu z nich vymýšlím, co se bude dělat, tu druhou vyrábím materiály. Poté co přijdu ze školy odpoledne domů, do desíti dělám běžné úkoly do seminářů, do půlnoci přípravy a další den vstávám na osm do školy učit. Tenhle režim vás brzy unaví a přestane bavit, konec semestru se blíží s tím i přibývá množství práce a na takové přípravy už holt nemáte čas. Přestože děti i paní učitelka jsou docela fajn, nemůžu se dočkat až ta praxe skončí. Mé hodiny postupně plynou a já stále více zjišťuji jednu věc. Nefunguje mi práce ve skupinkách. Nevím tedy, jestli jenom mě, z pozorování bych řekla že zatím všem. Hodiny angličtiny mají být hodně interaktivní, studentům by měl být dán prostor k mluvení, což vyžaduje práci ve dvojicích nebo ve skupinkách. Učitel by měl být v pozadí, trochu se stáhnout a nechat studenty vyjádřit se. Kdykoliv ale nějakou speakingovou aktivitu připravím a dám studentům prostor k mluvení, celá situace ve třídě se hrozným způsobem zvrhne a já s hrůzou zjišťuji, že pracují dvě tři dvojice a zbytek nedělá nic. Buďto proto, že mluvit neumí, nebo proto, že se jim nechce. Navíc je pro mě čím dál těžší celou třídu znova uklidnit poté, co následuje taková aktivita. Když je moje hodina zaměřená víc na učitele a konverzaci s jednotlivými žáky řídím já, je klid, ale jakmile jim dám trochu svobody, oni prostě nepracuji. Připadá mi, že paní učitelka má podobný problém, práce ve skupinkách v žádné třídě, kterou prozatím učila, nefunguje. Sama říká že na fakultách se skupinové metody výuky hodně propagují, ale v praxi bohužel nemají žádný efekt, spíše naopak hodinu jen rozhodí. Zkouším si vzpomenout na vlastní zkušenost s prací ve skupinkách, když jsem bývala žačka nebo studentka gymnázia. Musím přiznat, že nikdy nefungovala, skoro nikdy jsme nedělali to, co nám učitel zadal, dokonce ani v pozdějším předmaturitním věku. Proto v tuto chvíli toužím jít se podívat na hodinu, kde skupinová práce funguje a zjistit čím to je, že funguje. Pan učitel, který mi dával zpětnou vazbu na hodinu, říkal: Super, ale nechte je víc mluvit. Chci jít na jeho hodinu a vidět, jak to udělat, aby to fungovalo, aby si z toho něco odnesli.
467	111	anglický jazyk	5	1	2	2	3	1	1	3	Učitelskou praxi už mám skoro za sebou. Již jsem odučila zhruba 6 hodin a čekají mě poslední čtyři. Moje pocity, dojmy….šlo to dobře. Musím uznat, že v tuto dobu, kdy se semestr blíží ke konci a věcí začíná přibývat cítím, že praxe mě čím dál víc vyčerpává. Není snadné naklusat ráno do školy, odučit si svoje hodiny, jít na oběd, odpoledne na univerzitu a večer dělat přípravy na další a potom padnout za vlast. :D. Začala jsem pít kafé. Spolužáci mě varovali, že kafé energii pouze kumuluje a že večer ta energie bude chybět, přesto jsem zkusila. Zatím to pomáhá. Učila jsem převážně v sedmé třídě. Jednu hodinu v páté třídě a jednu v osmé třídě. Všeobecně jsem velmi zaskočena znalostmi studentů, co se týče angličtiny. Již v sedmé třídě si plynule pohovořím nejméně s polovinou třídy. Se základní školou, na které jsem učila minulý semestr se to vůbec nedá srovnat. Ještě v deváté třídě byl stále problém sestavit větu. Jsem nadšená, protože s nimi můžu zkoušet různé komunikační aktivity, když jim řeknu, ať se baví mezi sebou jenom anglicky, dodrží to. Celou hodinu na ně mluvím jenom anglicky a nikdo s tím nemá žádný problém. Kromě gramatiky, všechno vysvětluju v angličtině. Můžu si vyzkoušet různé drama techniky, které jsem se naučila na semináři a vím že je zvládnou. Mnohokrát jsem s nimi komunikovala v angličtině a ptala se jich, proč se učí anglicky. Zdá se, že jsou si důležitosti angličtiny ve světě vědomi a mimoto, jsou velmi komunikativní. Opravdu se mi na této škole výborně učí. Teda, alespoň zatím, nerada bych to zakřikla. Moje největší výzva byla prozatím jedna hodina v osmé třídě. Je to taková vyhlášená pubertální třída, takže jsem měla trochu obavy, jak to zvládnu. V každém případě, předchozí den, (den předtím, než jsem měla v osmé třídě učit) byl pro mě natolik náročný, že jsem do té osmé třídy šla absolutně unavená a s pocitem…já se s vámi štvát nebudu. :D. Studenti byli na začátku trochu rozmluvení a propukli ve velké veselí, když jsem jim řekla, aby si napsali jméno na SHEET of paper. V osmé třídě si člověk opravdu musí dát pozor na jazyk. Tak jsem je na začátku trochu srovnala, ale potom se karta obrátila, a nakonec to byla docela fajn hodina. Brali jsme gramatiku pasivu, kterou jsem se hodně snažila propojit s českým jazykem a žáci docela hezky reagovali. :) Snažím se dodržovat požadavek mého provázejícího pana učitele a nedávat jim domácí úkoly. Přestože mám občas tendenci zrovna toto udělat jinak, je to asi jediná věc, na které se se svým provázejícím učitelem neshodnu. Ve všech ostatních ohledech je to skvělý učitel, má hezký vztah ke svým žákům a jeho styl se mi líbí.
468	112	výtvarná výchova a vizuální tvorba	1	1	1	2	3	2	2	2	V rámci svého prvního reflektivního deníku bych ráda zhodnotila první dojem, který na mě škola, na níž absolvuji praxi, udělala. Chtěla bych se zaměřit primárně na samotnou školu a její nejbližší prostředí, kterém, myslím, žáky i učitele nemálo formuje, a patří tedy do obsahu reflexe. Na první pohled se škola nezdá být nijak výjimečnou; naopak – jedná se o zcela běžnou základní školu, na níž si většina z nás odžila svých devět povinných let – hranaté budovy (ok, v tomto případě ne zcela hranaté – charakteristická je oblá střecha) zasazené doprostřed sídliště či jedné z okrajových nebo centrálních částí města, doplněná hřištěm či nějakým sportovním areálem. Interiér školy je však pravým opakem relativně pozitivního exteriéru – už po prvním dni stráveném ve škole jsem si byla jistá, že za takovou školu by styděli i soudruzi v polovině minulého století – tedy v době, kdy škola snad dala označit za „moderní“. Když jsem do školy vstoupila, měla jsem pocit, že jsem se musela propadnout alespoň o 70 let v čase. Třídám absolutně schází jakékoli moderní vybavení – nejsou k dispozici tabule, na něj by se dalo psát fixou (o interaktivních tabulích ani nemluvím), typické jsou tabule, na které se pořád píše křídou. V žádné třídě, kterou jsem měla možnost navštívit, nebyl k dispozici jediný počítač či jiný náznak 21. století. Podlahy jsou často mozaikou různých kousků lina náhodně slepených k sobě, aby se zakryly díry v podlaze, na záchodech chybí nejen mýdlo (na to už jsem si zvykla nejen na základní škole), ale též toaletní papír a sušák na ruce či alespoň ručník. Veškeré vybavení tříd je staré nejméně 25 let, a podle slov mé provázející učitelky si ve škole ještě minimálně dalších 25 let pobude. Nástěnky ve třídách často vypadají, jako kdyby je tam opustili první žáci školy vůbec, a nikdo na ně od té doby nesáhl (za to, ovšem, uznávám, nesou zodpovědnost třídní „nástěnkáři“, kteří se mají o vzhled nástěnky starat. Chodby školy jsou vymalovány uniformní, nevýraznou barvou, zdobení je víc než podobné výzdobě nástěnek ve třídách. Některé stěny jsou obloženy dost zašlou mozaikou, která víc než co jiného navozuje atmosféru plaveckého bazénu. A pokud vám to nestačilo, mám pár perel na konec – když jsem měla tu čest navštívit místní toalety a neprozřetelně jsem pohlédla na strop, viděla jsem hnijící desky, na nichž byl umístěný kyblík, do kterého měla v případě nejvyšší nouze kapat voda. Co se týče učebny výtvarné výchovy, kterou považuji v rámci výuky vv za stěžejní (a v rámci níž také praxi absolvuji), poslechněte si toto – přesně před rokem odnesl vítr střechu jedné z budov školy, a za tu dobu ji škola nebyla schopná opravit – učebna vv, která se pod střechou rovněž nacházela, musela být téměř kompletně vyklizena, a v současné době se používá pouze sporadicky, pouze v případech nejvyšší nutnosti, a také pro potřeby keramického kroužky. Do budovy zatéká, v důsledku čehož kupříkladu učitelce zplesnivěla podstatná část papírů na výkresy. Momentálně je střecha spravena provizorně, aby se dala učebna jakž takž používat – strop byl zatlučený dřevem, aby se zatékání alespoň částečně zabránilo, což ovšem brání přístupu podstatné části světla a omezuje tak podmínky pro kvalitní výtvarnou práci. Ostatní třídy, které se též pod zmíněnou střechou nacházely, se nevyužívají vůbec. Učitelka má veškeré výtvarné potřeby u sebe, žáci pro ně chodí o přestávce před hodinou výtvarné výchovy, a hodinu pak realizují ve třídě, která nemá pro výtvarnou činnost vůbec uzpůsobena. Obrázky nechávají na parapetech uschnout, protože sušák je kde? V učebně vv, správně. Nechápu, jaktože už jen na základě této prohlídky jsou rodiče ochotni nechat svoje děti studovat v tomto, dle mě, naprosto nevyhovujícím, nepodnětném prostřední. (Možná je na tom první stupeň lépe, to ale nemůžu hodnotit, pohybuju se jen na druhém stupni). Mě jako rodiče i jako budoucí učitelku by tato škola od jakéhokoli působení jistě rychle odradila. Docela mě ale baví kontrast mladých, moderně oblečených i upravených žáků, s touhle (post)komunistickou perlou. A dost taky nechápu to, jak tu můžou učit sami učitelé. Vypadá to tu hůř než na základce, kterou jsem opustila už před hodně lety, ale která i v době, kdy jsem ji absolvovala, byla o několik úrovní výš, než zmíněná škola. Co dodat. Třeba přijde další bouřka, odvane druhou střechu, a školu zavřou, nebo se někdo slituje a dá jí dotace, které poputují správným směrem…
469	112	výtvarná výchova a vizuální tvorba	2	1	1	2	3	2	2	2	V rámci druhého reflektivního jsem se rozhodla věnovat se reflexi výuky a motivace, s nimiž jsem se na praxi zatím setkala. Bohužel ani tento záznam nebude pozitivní, poněvadž jsem se díky praxi opět přesvědčila o jisté zaostalosti a zanedbanosti českého školství, které není ani v roce 2018 progresivní a preferuje zastaralé metody vyučování založené na autoritativním postavení učitele, který nerespektuje potřeby žáků, a často ani ty svoje. Protože to školský systém neumožňuje. Co mě děsí a zaráží zároveň, je absolutní nedostatek času na skutečné prožívání a soustředění se na daný úkol, důležitý je jen výsledek, ne proces, natož tak snaha. Ráda bych ale zdůraznila, že si nemyslím, že je to chyba konkrétní učitelky, pod níž praxi vykonávám, ale že jde zkrátka o nastavení systému, kterému se musela přizpůsobit i ona. Základem je frontální přístup, absence motivace, a jak je zmíněno výše, tlak na výkon a na výsledný produkt. Nejběžnější scénař je, že učitelka vstoupí do třídy, a zadá úkol, aniž by vysvětlovala proč. Když jsem se jí ptala já, říkala, že je to tak v osnovách - pro každou třídu a potažmo věkové období dítěte jsou stanovené úkoly či techniky, které je třeba splnit - a to se taky děje. Nikdo se už ani neptá proč, protože, zdá se mi, na tuto otázku už všichni rezignovali, a už je ani nenapadne se ptát - jedním důvodem je dle mě strach ze samotného zeptání a negativní reakce učitelky, která by nejspíš přišla, a druhý je odpověď, která by, myslím, následovala - „protože jsem to řekla”. Děti tedy dostanou zadání, neví, proč je dělají, neví, co se mají učit a co by mělo být výstupem z osnov (nebo kompetencí RVP?), učitelka jim to neřekne, i když to asi ví. Charakteristickým rysem je, že se žáci hodně ptají na často i absurdní podrobnosti toho kterého úkolu a zadání, které zrovna zpracovávají - myslím, že jsou zde opět dva důvody - jeden je, že nedávají pozor, protože je úkol nebaví a není pro ně důležitý (jak by taky mohl, když neví, proč by ho měli dělat?), a druhý je ten, že se bojí negativního hodnocení při známkování. Učitelka totiž po dětech chce, aby měl jejich výtvor alespoň přibližné znaky zadaného úkolu, a když je postrádá (i přes snahu dětí), dostanou většinou horší známku. Děti se proto často ptají a hlásí, a chtějí poradit, aby špatnou známu nedostaly. Často jsou jejich otázky až absurdní, ale v kontextu dané situace vlastně pochopitelné - „Líbí se vám to, paní učitelko?” „Dělám to dobře?” „Co mám dělat teď?” „Co mám dělat teď? A teď?” „A stačí to takhle?” Učitelka se tak celou hodinu nezastaví, běhá o jednoho dítěte k druhému, a dává mu rady, nebo mu ukazuje správný postup. Vrcholem jsou pak žáci, kteří ji volají i desetkrát během hodiny (opravdu 10x), a chtějí pomoct s výkresem - dělají to tak proto, aby získaly lepší známku, protože ví, že když jim učitelka poradí nebo pomůže, budou mít úkol dobře, a tím se zvyšuje šance na lepší známu. V každé třídě je několik takových žáků, kteří k sobě volají učitelky čistě účelově, s naprostým vědomím toho, že to dělají pro zlepšení známky. Z výtvarné výchovy se tak stává stejně stresující předmět, jako je třeba matematika nebo fyzika (ne, že by bylo dobře, že to tak je, jen myslím, že výtvarná výchova má potenciál i v tomto systému žáci přece jen částečně uvolnit a rozvíjet). Ale rozvíjení se neděje. Některé třídy mají často jen jednu hodinu výtvatné výchovy týdně, za níž toho samozřejmě nejde moc stihnout, a když už hodina probíhá, spěchá se, aby se alespoň to něco málo stihlo a bylo co známkovat. A to mě mrzí. Chtěla bych to dělat jinak, ukázat, že vv není jenom zátiší, portrét a zapouštění barev, ale také akční umění, land art, koncept, ale především prožitek, který výtvarka rozhodně nabízí, ovšem ne na této škole.
470	112	výtvarná výchova a vizuální tvorba	3	1	1	2	3	2	2	2	Poslední deník bych ráda věnovala jednomu z nejsilnějších zážitků, které jsem měla na praxi možnost prožít - tentokrát se bude jednat o zážitek pozitivní. Poslední hodina na praxi byla zároveň mojí poslední hodinou, jež jsem sama vedla. Rozhodla jsem se nabídnout žákům změnu ve výtvarných činnostech, rozdíl oproti tomu, co jsem dosud viděla jako klasickou nabídku činností, které v rámci předmětu běžně dělají. Byla mi přidělena osmá třída, a já jsem si pro žáky připravila malbu podle hudby, která měla pomoci žákům vyjádřit jejich pocity. Na začátku hodiny jsem nakreslila na tabuli plus a mínus, jako zástupce negativních a pozitivních pocitů, které jsme se posléze s žáky snažili nalézt - pro každou skupinu vyjádřit co nejvíce pocitů - radost, štěstí, úspěch pro pozitivní, smutek, vztek, deprse pro negativní. Poté jsem nechala děti vybrat si, jak se aktuálně cítí, a podle hlasovní většiny jsem pustila hudbu k malování - vybrali si, jak jinak, negativní. Pustila jsem hudbu, žáci si vzali barvy, a začali malovat. A pak se stalo něco neuvěřitelného. Obyčejně hlučná a drzá třída tvořila v naprostém tichu a soustředění. I ti největší „sígři” ve třídě byli potichu, bedlivě poslouchali, nechali se vést poslechem a tvořily záznam pocitů na papíře. Měla jsem co dělat, abych na tu scénu nezačala zírat s otevřenou pusou a zachovala si alespoň minimální profesionální tvář. Absolutní ticho samozřejmě nevydrželo celou dobu, s tím jsem ani nepočítala, ale ten čas, kdy tu bylo, byl pro mě výjimečný, a moc jsem si ho cenila. To ovšem nebylo to jediné, co mě během mých vyučovacích 45 minut dostalo. Žák S., obyčejně šašek třídy, střed pozornosti, který výtvarku trpá jako oddychový předmět, najednou seděl a zapáleně pracoval. To by mi ke štěstí stačilo. On mi ale sám řekl, že ho to baví (konečně!) a dokonce požádal i o druhý papír! S takovým pedagogickým úspěchem jsem tedy opravdu nepočítala, často jsem se přistihla, že nevím, jak mám reagovat, a jen jsem nechala situaci raději plynout. Snažila jsem se z žáků získat nějakou zpětnou vazbu, což je něco, co jejich učitelka běžně nedělá, ale mě to zajímalo jako studentku, a zejména jako učitelku. Dala jsem přednost individuálnímu obcházení žáků, než veřejnému sdílení pocitů, protože mi to ani vzhledem k dané aktivitě nepřišlo vhodné. To, co mi předali, byla vlastně pozitivní zpětná vazba, hodina je bavila, byla pro ně jiná, záživná, odpočinuli si, líbilo se jim, že měli volnou ruku a mohli si dělat, co chtějí. Zajímavé zjištění taky bylo, že asi třetina žáků začlenila do své malby přírodní motivy, a to bez jakéhokoli předchozího radění se nebo sdílení nápadů - zkrátka došlo k jistému propojení, asociaci v hudbě, která způsobila, že žáci vytvořily podobný motiv. Z hodiny jsem si odnášela opravdu dobrý pocit, který byl ještě umocněn větou jedné z žaček: „Lepší výtvarka než s touhle...” a kývla směrem k mé provázející učitelce.A o čem to vypodívá? Jistě ne o tom, že bych byla lepší učitelka, než na jakou jsou děti zvyklé, o tom nemám pochyb. To, co jsem se naučila, a to, co mi tato hodina přinesla, bylo ještě výraznější potrzení toho, jak špatně na (tradiční) české školství je. Jak moc se lpí na známkách a plnění osnov a vnějších požadavků, že se zapomíná na takové věci, jako je motivace, vědomé rozvíjení žáků, zpětná vazba a reflexe... Pomysleným vrcholem bylo, když se žáci zeptali, jestli se budou jejich práce známkovat. Učitelka řekla, že ne, že malba podle hudby je něco, co se známkovat nedá. Žáci začali reagovat podrážděně, stylem „a proč ne, konečně se mi něco povedlo, mohl jsem dostat jedničku...”. Tolik k potřebě neustálého známkování a škatulkování. A díky za to, že jsem jim mohla dopřát alespoň 45 minut změny a pocitu, že výtvarka může stát za to.
471	112	výtvarná výchova a vizuální tvorba	4	1	1	2	3	2	2	2	V prvním reflektivním deníku bych se chtěla zaměřit na základní pojetí výtvarné výchovy, které na gymnáziu panuje. V první řadě je nutno zmínit, že výtvarná výchova se vyučuje jen v šesti z osmi ročníků gymnázia, jedná-li se o osmiletý program, a ve dvou ze čtyř let čtyřletého studijního programu. Výtvarná výchova je navíc povinně volitelná, žáci mají možnost si zvolit buď ji, nebo hudební výchovu – v praxi toto dělení funguje poměrně dobře, přibližně polovina třídy si volí výtvarnou výchovu, druhá polovina hudební; ve skutečnosti se ale divím, proč si více studentů nezvolilo právě výchovu výtvarnou – požadavek ředitele školy totiž je, aby se ve výchovách vyučovaly též dějiny hudby či dějiny umění, což se ale reálně děje jen ve výchově hudební – má provázející učitelka mi sdělila, že studenti píší za týden 17 testů, a ona jim nechce přidělávat práci učením se na test osmnáctý – už tak jich je až až. Myslím, že za touto volbou stojí problém, o které se mi paní učitelka také zmínila – studenti jsou v adolescentním věku, kdy dochází k odmítání výtvarných a uměleckých činností, přílišné kritiky vůči vlastním pracem, a neochoty cokoli vytvářet – a tak je možná jednodušší sednout si do lavice na hudební výchovu a občas si napsat nějaký test, než se snažit něco vytvářet a podporovat tím frustraci z tvorby. Líbí se mi, že oba aspekty učitelka zohledňuje – výtvarnou výchovou studentům nabízí jako odpočinkový předmět (často to ale dopadá tak, že se studenti v každé volné chvíli učí do následujících hodin), kdy po nich nejsou vyžadovány markantní výkony, ale je to naopak prostor pro uvolnění. Také se snaží zařazovat skupinové činnosti, kdy se rozvíjí vzájemná kooperace a spolupráce, a které pomáhá budovat třídní kolektiv – gymnázium klade velký důraz na soutěživost a až nezdravou konkurenceschopnost, kterou prezentuje na všech dostupných nástěnkách – studenti se tak jednoduše mohou porovnat v rámci soutěží matematických, přírodovědných i sportovních, a vidět, kdo byl nejlepší a naopak nejhorší. Dalším aspektem výuky je snaha vybírat činnosti tak, aby byly pro žáky jednoduše zvládnutelné (tedy aby nedocházelo k jejich odmítání a pocitu, že něco žáci neumí nebo nezvládnou), a přitom efektivní – příkladem jsou portréty slavných Čechů zhotovované ku příležitosti výročí 100 let Československa, které byly tvořeny podle počítačem upravených fotografií technikou linorytu – vytištěné fotografie zajistily podobu, převod na stupně šedi jednoduchost činnost a linoryt jejich efektivnost, což vedle k uspokojení žáků.
472	112	výtvarná výchova a vizuální tvorba	5	1	1	2	3	2	2	2	Ve druhém reflektivním deníku bych se ráda zaměřila na dvě témata – prvním je zjištění, jak podstatné je uvědomí si toho, na jaké škole pracuji/vykonávám praxi, a jak moc zaměření školy výuku podmiňuje, druhé pak reflektuje mé pocity v roli praktikantky. Je to vůbec poprvé za celou dobu konání praxí (studovala jsem na střední pedagogické škole), kdy konám praxi na gymnáziu – a až dosud jsem neměla tušení, jakou moc má typ školy nad pojetím výuky. Ve srovnání s vlastní střední školou představuje gymnázium úplně jinou úroveň školy, při níž jsem se opět mohla ujistit o tom, že nelituji toho, že jsem sama gymnázium jako střední školu nevystudovala. Rozdíly mezi mou, odborně zaměřenou střední školou, a gymnáziem, jsem vnímala už od první hodiny, jíž jsem v rámci náslechů na praxi účastnila – kdykoli měli studenti možnost, vytáhli skripta a začali si opakovat poznámky do dějepisu či si navzájem vysvětlovat matematické postupy (jedna ze tříd, kde konám praxi, je matematicky profilovaná), přičemž rozdíl v rozsahu učiva a podrobnostech, které se studenti museli učit, byl až propastně zarážející. Na mé střední bylo jen velmi málo předmětů, z nichž jsme měli opravdu strach a na něj jsme se poctivě připravovali, ale tady na gymnáziu je to naopak – zde je jen velmi málo těch předmětů, z nichž není třeba mít strach, a ano, jedním z nich je i výtvarná výchova – když jsem se žáků ptala, proč si vybrali výtvarku před hudebkou, odpověď byla téměř vždy shodná – ve výtvarce se nepíšou testy. A ano, na tom velmi záleží, píšete-li přes týden 17 testů a do vám ještě hrozí v několika předmětech zkoušení. Další rozdíl jsem zpozorovala při komentované prohlídce, kterou jsem žákům dávala v Moravské galerii na výstavě Art is Here. Snažila jsem se udělat výklad co nejvíce zajímavý a pro žáky atraktivní a rovněž je průběžně aktivizovat, čehož jsem se pokoušela docílit formou otázek bezprostředně se týkajících výstavy. Žáci moc nereagovali, nicméně nebrala jsem si jejich odmítavost negativně – vím, že výtvarná výchova je pro ně nutné zlo a doplňkový předmět, na kterém málokomu z nich záleží. Neverbálně mi dávali najevo, jak málo jsou pro ně zobrazovaná díla zajímavá, a jak je celá prohlídka nudí, ovšem navenek působili spořádaně a slušně. Až příliš. To samé se opakovalo s druhou třídou jen o pár hodin později. Jejich poslušnost a podřízení se autoritě někoho tak mladého a na první pohled ničím se nelišícího člověka jejich věku a generace byla až zarážející a do jisté míry i nepříjemná – vzpomněla jsem si u toho na často proklamovaný citát, který tvrdí, že dobré umění je takové, které ve vás vzbudí zájem, ať už negativní, či pozitivní. Jakou učitelku to tedy dělá ze mě, když jsem zájem vzbudit nedokázala? S paní učitelkou jsme si pak říkaly, že to nejvíc, co jim celá komentovaná prohlídka dala, byla možná jízda na tobogánu v galerii. Později jsem se dozvěděla, že si někteří žáci dokonce při komentované prohlídce pročítali poznámky do dějepisu. Paní učitelka mi poté řekla, že dějepis je jejich největší strašák, a že výtvarka pro ně zkrátka je odpočinkový předmět, a že to, co na na žáky opravdu funguje, pokud je chce zaujmout, je osobní přístup a osobní zkušenost – předávání zprostředkovaných zkušeností zkrátka nefunguje. A nyní k druhému tématu – role praktikanta. Nikdy úplně nevím, jak se mám na praxi chovat, jak moc můžu do věcí okolo sebe zasahovat, co všechno si ještě můžu dovolit, a co už je za hranicí. Zároveň se nedokážu moc dobře identifikovat, protože jsem stále ještě student (ačkoli ne školy, kde praxi konám), ale ještě nejsem ani plnohodnotná učitelka. Často mám pocit, že mě žáci vnímají spíše jako studentku a jejich vrstevnici (což jde poměrně snadno, když mi okolí stále tipuje 15), a jejich nejoblíbenější otázka je, kolik mi je let. O to překvapující pro mě bylo, jak snadno jsem vykročila z role praktikantky do role učitelky, a jak velká byla moje proměna v očích žáků – soudím podle toho, jak poslušní byli, když jsem sama učila, což ovšem mohlo být stejně dobře dáno naučeným systémem, v němž je škola formuje. Daleko lépe se na praxi vždy cítím v roli „suplující“ učitelky, než jen v roli praktikantky na náslechu – můžu si hodinu a potažmo i žáky řídit podle sebe a vše mám více pod kontrolou – sice ne tolik, kolik bych měla, kdybych byla v jejich třídě učitelkou delší dobu, ale rozhodně více, než když je jen obcházím a za jejich zády pozoruju to, co zrovna tvoří – u toho vždy přemýšlím, jak bych se cítila já, kdyby mi tohle někdo dělal, a jak moc by mi vadilo, že jsem neměla možnost rozhodnout o tom, jestli tohle vůbec chci podstupovat, nebo ne? Tak jako tak, praxe rozhodně není mým nejoblíbenějším předmětem ve škole, je to naopak jeden z nejvíce stresujících předmětů, a vždy se těším, až jej budu mít splněný.
473	113	občanská výchova	1	1	1	1	2	1	2	1	Z prvních týdnů praxe na mě nejvíce zapůsobily kontrast v průběhu hodin z mých náslechů ve srovnání se vzpomínkami na dobu, kdy jsem sám na základní škole studoval. Tenhle kontrast byl velice patrný hned na první hodině náslechů. Částečně na mě také první hodiny náslechů působily tak, jako by si paní učitelka připravila „ukázkovou“ hodinu a chtěla na mě udělat dobrý dojem. Tomu by i odpovídal fakt, že na prvním náslechu zapomněla rozdat opravené písemné práce a známky z nich z minulé hodiny, dokud o ně žáci sami nepožádali. Zmíněná první hodina na mě tak působila velice pozitivně. Paní učitelka nejprve zapsala známky do elektronické žákovské knížky při čemž se jí podařilo zaměstnat celou třídu samostatnou prací. Ačkoliv jsem se původně domníval, že žáci nebudou schopni hned ze začátku první hodiny, tedy brzy ráno, samostatně pracovat opak byl pravdou, atmosféra v hodině byla sice uvolněná ovšem okamžitě bylo poznat, že paní učitelku žáci respektují, a to i ve srovnání s druhým provázejícím vyučujícím. Tenhle respekt je také něco, čemu zatím nerozumím. Určitě totiž nevychází z faktu, že by tato třída byla výrazně hodnější než běžné třídy, jak jsem poznal hned na první hodině náslechů s druhou provázející učitelkou. Přesto paní učitelka v hodině nemusela zvyšovat hlas a dařilo se jí držet pozornost žáku bez nějakých přímých zásahů. Hned v hodině mě napadlo, že pokud by moje budoucí hodiny vypadali stejně tak jako ty její (co se problémového chování týče) tak ta profese učitele je něco co rozhodně chci dělat, přestože jsem z toho (budoucího vykonávání profese učitele) původně měl obavu a byl nejistý. Je klidně, ale také možné že tím, že žáci už znají paní učitelku tak vědí (ze zkušenosti) co je čeká, pokud ji rozzuří. To je něco, co prozatím nejsem schopen říct, ovšem očekávám že to brzy během budoucích náslechů poznám. Velice pozitivně na mě především působilo, jakým způsobem paní učitelka zapojila celou třídu do interaktivních aktivit. Po pětiminutovce byla vlastně celá hodina v pohybu. Žáci chodili psát do tabule na myšlenkovou mapu, odpovídali na otázky, při nichž museli sami přemýšlet a obecně držet pozornost na paní učitelce. Jestli bych k této hodině měl nějaké výhrady pak snad jedině, že tímto způsobem třída probrala jenom minimum nové látky, očekávám však že to bylo dáno povahou hodiny a v budoucích hodinách uvidím více frontálního výkladu. Také mě překvapilo množství známek, které paní učitelka za hodinu rozdala, bylo jich více než pět jen za aktivitu a později, když jsem se na to ptal jsem také zjistil že i váha těchto známek není malá ve srovnání s písemnými pracemi. To je něco s čím jsem se během svého studia na základní ale ani střední škole nesetkal. Poslední věc, která na mě výrazně zapůsobila z několika prvních náslechů byla energie, s jakou paní učitelka vystupovala. Hodiny tak částečně působili jako divadlo s paní učitelkou v hlavní roli. Dojem na mě v tomto ohledu hlavně udělala expresivnost v pohybu a práce rukou. A myslím si, že je to také věc, která pomohla držet zájem žáků. Přiznám se, že jsem trochu doufal, že tato velká expresivita byla věc, kterou paní učitelka dělala vědomě v rámci onoho „divadla“ ovšem když jsem se na toto téma po hodině zeptal zjistil jsem, že si toho paní učitelka ani není vědoma, že tedy možná takto paní učitelka vystupuje v důsledku svojí osobnosti. V této souvislosti mám tedy trochu obavu, že nebudu schopen tímto způsobem vystupovat (jakožto introvert), ačkoliv bych rád takovéto expresivní vystupování využil během svých vlastních hodin.
474	113	občanská výchova	2	1	1	1	2	1	2	1	Za posledních pár týdnů jsem si během hodin náslechů všiml několika věcí, které jsem během prvních hodin nevnímal. Nejvýznamnější z nich je asi fakt, že každý učitel má svůj specifický styl učení. Nemluvím zatím o sobě, mnou vedené hodiny a tandemy zatím úspěšně odkládám na druhou půli listopadu kdy snad už získám větší míru sebevědomí ve školním prostředí – alespoň zatím bych řekl, že to vychází a držím si svůj optimismus a zájem vést vlastní hodiny, něco, co jsem nečekal po horrorových příbězích kolegů a absolventů. Za tyto poslední týdny si také konečně uvědomuji, jaké jsem měl štěstí při výběru školy, a především provázejícího učitele. Tedy alespoň jednoho ze dvou. Zatímco provázející paní učitelka na dějepis mě příjemně překvapila a nečekaně vzbudila můj zájem o profesi učitele to stejné nemohu říct o paní učitelce v občanské výchově. Hlavní rozdíl mezi oběma učitelkami je právě v jejich stylu učení a způsobu jakým ovládají třídu. Slova, která mě napadají v souvislosti s hodinami paní učitelky v občanské výchově jsou vyčerpání a těžkopádnost, alespoň tak na mě působí v retrospektivě. Paní učitelka je v každé hodině nucena opakovaně napomínat žáky, zvyšovat hlas někdy i křičet, aby získala kontrolu nad třídou. Její hodiny postrádají zajímavé aktivity a činnosti, nakonec pak většinou jde o práci s učebnicí nebo pracovním listem a výklad s prezentací. Samotné aktivity nicméně nevidím jako problém, jde hlavně o ono klima. Vůbec si nedokážu představit, že bych měl tímto způsobem v dlouhodobém čase pracovat a myslím si, že hned po pár týdnech bych vyhořel – jenom únava hlasu po několika takovýchto hodinách musí být nesmírná. Pakliže by oba moji provázející učitelé měli učit tímto způsobem nevím, zdali bych si svůj zájem o profesi udržel vzhledem k mojí původní nejistotě (zdali se na profesi charakterově hodím). Tam kde hodiny občanské výchovy působí únavně a vyčerpaně jsou hodiny dějepisu nabité energií. Paní učitelce se vždy, a to i u žáků kteří ji víceméně neznají (šesťáci kteří musí mít jmenovky) daří získat a udržet pozornost. Paní učitelka nemusí křičet nebo napomínat žáky (za celou dobu jsem ji snad viděl jednou napomenout žáka který vyrušoval, a to jen oslovením jménem a přísným pohledem) ani se s nimi přetahovat o pozornost, jako by jí to šlo samo. Způsob, jakým se jí daří vytvářet tuto atmosféru je pro mě dosud stále záhadou, ale je to rozhodně ten způsob, jak bych sám chtěl vést hodiny. V téhle souvislosti bude určitě také zajímavé porovnání mnou vedených hodin během této praxe – v dějepise kde budu moci těžit z přítomnosti paní učitelky a v občanské výchově kde mám pocit, že se s žáky budu muset „poprat“ sám. Sám jsem si také vymezil za hlavní cíl během této praxe zjistit co všechno paní učitelka dělá pro vytváření takovéto atmosféry. Musím říct, že zatímco na odučení hodin dějepisu se těším a před samostatnými hodinami plánuji zkusit pár desítek hodin tandemové výuky, hodiny občanské výchovy vnímám jako něco, co musím absolvovat jen pro uznání praxe (tomu jsem také přizpůsobil i své náslechy kdy absolvuji asi 13 hodin dějepisu ku jedné hodině občanské výchovy za týden). Poslední zajímavost, kterou bych rád zmínil a která mě pozitivně překvapila je Daltonský plán, který škola využívá. Žáci na každý týden dostávají harmonogram činností ve všech předmětech, studenti rodiče i učitelé tak přesně vědí co kdy budou žáci probírat, kdy budou psát písemnou práci i které stránky v učebnici se mají žáci naučit, aby byli připraveni. Harmonogram samotný určitě přidává učitelům extra práci, ale přínos organizovanosti a přehlednosti tento problém myslím si určitě převáží. Také je to svým způsobem pomůcka k sebereflexi žáků, kteří musí vyplněný harmonogram odevzdat s vyplněnou reflexí na každou hodinu. A určitě také pomáhá naučit žáky projevovat se (což je věc na kterou na této škole klade učitelský sbor velký důraz). Nakonec pak je to také prostor pro rodiče kde se mohou vyjádřit ke každému školnímu týdnu.
475	113	občanská výchova	3	1	1	1	2	1	2	1	Za poslední dva týdny praxe jsem si konečně zkusil vedení vlastních hodin. Ačkoliv jsem původně z vlastních hodin měl trochu obavu ve výsledku můžu říct, že to pro mě byla velice pozitivní zkušenost. Přesto je v retrospektivě pár věcí, na které bych si dal v budoucnosti pozor, a to jak při přípravě na hodiny, tak také v samotném vedení hodiny. Zásadní problém se kterým jsem se setkal víceméně ve všech mých hodinách byl čas. Problém, který jsem očekával dopředu vzhledem ke zkušenostem kolegů (ať už těch kteří učí nebo těch kteří jsou společně se mnou na praxi) byl právě onen čas, ovšem přesně v opačném významu, než tak jak jsem se s ním setkal já. To, před čím jsem byl varován, že se stává novým učitelům bylo, že přípravy na jejich hodiny nepokryjí celých čtyřicet pět minut a následně tedy že neví co dělat ve zbytku hodiny. Možná že i tahle informace mě nakonec podvědomě vedla k tomu, že jsem si všechny hodiny připravil na příliš dlouhou časovou dotaci. Snad jedinou výjimkou pak byli hodiny, v nichž jsem vystupovat víceméně bez přípravy (kvůli chybě v komunikaci s provázejícím učitelem). Stalo se mi tak, že s výjimkou jedné hodiny (a ta byla vedená v tandemu s časovou dotací výstupu 25-30 minut, které jsem nakonec stejně protáhl na 45 minut) jsem v žádné hodině do zvonění nestihl celou přípravu. Problém také nebyl v tom, že bych neměl přehled o čase, nebo že bych neplánoval časové dotace pro jednotlivé aktivity (samotný výklad jsem si také v rámci možností stopnul), problém byl fakt, že mé přípravy se zcela rozcházely s realitou a praxí. Nikdy by mě nenapadlo, jak dlouho může osmákům trvat opsat tři řádky z prezentace nebo jak dlouho mi bude trvat odpovědět na všechny otázky, které během výkladu vzniknou. Přestože jsem tedy počítal se zdržením přesně v těchhle bodech absolutně jsem nebyl schopen říci jak dlouhé to zdržení bude – zjistil jsem tedy, že vlastně nemám nejmenší tušení, jak dlouhou dobu vyhranit na jednotlivé aktivity a že vlastně v rámci přípravy jen hádám, protože nejsem schopen říci jak dlouho jednotlivé úkoly zaberou žákům jednotlivých tříd – problém zvláště u přípravy pracovních listů. Tenhle problém byl také podtržen faktem, že hodiny mnohdy narušovali nevyřízené, především organizační záležitosti z hodin předcházejících, takže v některých paralelních hodinách jsem nestihl probrat ani stejnou část přípravy. Nenapadá mě nicméně žádný způsob, jak tenhle problém překonat s výjimkou další praxe. Nakonec je ale také možné, že pokud bych měl větší volnost v přípravě rozsahu probírané látky (a nemusel se rigidně držet formy jedné hodiny na x stran v učebnici dle požadavků provázejícího učitele) tak jak ji má učitel běžně, mohl bych věnovat více času tématům, která pokládám za důležitá na úkor těch ostatních.
476	113	historie a křesťanská výchova	4	1	1	1	2	1	2	1	Vzhledem k faktu, že vykonávám praxi nejen na stejné škole jako minulý semestr, ale také pod vedením stejných provázejících učitelů, jsem se domníval, zvláště s přihlédnutím k velkému množství hodin, jež jsem hospitoval nebo odučil v tandemu, že jsem již plně seznámen s přístupem a stylem provázejících učitelů. Bylo pro mě tedy překvapení, když jsem se v hospitovaných hodinách setkal s prvky, které u mě vyvolávali otázky a potřebu reflexe mých vlastních hodin z minulého semestru. Především se jednalo o hodiny dějepisu, jichž jsem také absolvoval výrazně více než hodin občanské výchovy, kde jsem s těmito situacemi setkal a primárně šlo o situace v samotné koncepčně naplánované struktuře hodin a v efektivním využití času vyučovacích hodin, oproti prvnímu semestru, kdy jsem se zaměřil na pedagogické situace a problémy, které jsou do jisté míry nezávislé na probírané látce jako jsou klima, motivace, a další. Situace, která u mě vyvolala potřebu reflexe a které se chci věnovat v prvním deníkovém záznamu, souvisela s tématem druhé světové války. Hned zpočátku se jednalo o netradičně vedenou hodinu vzhledem k tomu, že výuka probíhala v tandemu provázející učitelky a asistenta pedagoga. Po vlastní spíše negativní zkušenosti s tandemovou výukou z minulého semestru, jsem tak trochu doufal, že budu poprvé hospitovat tandemovou hodinu zkušenějších učitelů, od kterých bych mohl zpozorovat přinejmenším provedení takovéto hodiny. Ve skutečnosti, se ale tato hodina vyznačovala stejnými problémy jako hodiny, jež jsem učil v tandemu já. Byla by snad čirá fantazie očekávat, že tandemová výuka zvýší hodnotu vyučovací hodiny čistě pro přítomnost a perspektivu druhého učitele, ale snad by mělo být alespoň možné očekávat, že využití tandemové výuky hodinu nijak nenaruší. Látka, která byla probírána nebyla nijak specifická, tak aby ji nedokázal odučit každý z obou učitelů individuálně takže ani v této rovině hodina nic nezískala. Jen vzhledem k chybě v komunikaci nebyla dostatečně probrána látka, které se stálý učitel chtěl věnovat, a naopak byla otevřena nová látka, které měla být věnována jiná hodina, výklady na sebe tak zcela nenavazovaly, a to ani nemluvím o zapojení jakékoliv pedagogické teorie struktury vyučovacích hodin, šlo zkrátka o dva nekoordinované samostatné výklady, ohraničené jen tematickými hranicemi probírané látky. Pozorování této vyučovací hodiny tak ve mně vzbudilo dojem, že ani učitelé kteří se věnují své profesi dlouhé roky, nejsou schopni vést tandemovou výuku tak jak jsem se domníval, že by měla vypadat, ať už je to vzhledem k chybějícím kompetencím, nebo čistě pro fakt, že tandemová výuka je ve školské praxi běžně nevyužitelnou technikou vzhledem k její nepraktičnosti a časové náročnosti (pakliže by měla být dostatečně koordinovaná).
477	113	historie a křesťanská výchova	5	1	1	1	2	1	2	1	Událostí, jež se v rámci tohoto deníkového záznamu chci zabývat, není žádná jedna konkrétní situace ve školním prostředí, ale koncepce hodin, jež jsem vedl, nebo hospitoval obecněji. Něco, co jsem si uvědomil až nyní po delší zkušeností s praxí, je omezenost možností praxe, právě s ohledem na tvorbu příprav na výuku. Myslím tím konkrétně fakt, že naše hodiny v průběhu praxe musíme (nebo alespoň se domnívám, že bychom měli) připravovat v návaznosti na výuku provázejícího učitele a jeho výukový styl a přístup. Je mi zjevné, že tento problém vzniká z čistě praktických důvodů, pokud má praxi na fakultní škole absolvovat pod vedením jednoho provázejícího učitele a v jednom předmětu, několik studentů z naší univerzity, je potřeba aby se výukové cíle hodin odučených studenty podobaly cílům hodin běžně učených provázejícím vyučujícím, tak aby s nimi vyučující dokázali dále pracovat. Tohle se potom pochopitelně promítá do toho, jak hodina vypadá. Na jedné straně je to sice pozitivní, jelikož to budoucí učitele vede k převzetí funkčních vzorců (tedy v případě, že provázející učitel používá přístup, jež funguje a je úspěšný, což také zdá se mi, že není, ze zkušenosti kolegů, vždy pravda). Na druhé straně ale, je to vede k upadnutí do rutiny a držení se jednoho schématu, které nejlépe splňuje požadavky provázejícího učitele na cíle hodiny. Ve výsledku pak se mi stalo, že jsem vypracovával některé hodiny v podobě, jež mě příliš nebavily, jež jsem se domníval, že bych sám dokázal koncepčně zpracovat lépe, kdybych nebyl limitován stanoveným cílem hodiny provázejícím vyučujícím, ale mohl dané téma zpracovat podle vlastního úsudku, a domnívám se, že v důsledku toho tyto hodiny nebavily ani žáky, což se promítlo i na dosažení (nebo spíše tedy nedosažení) stanovených cílů. Další fakt je, že když jsem zkoušel provést hodinu trochu odlišným způsobem (dominantě induktivním stylem) narazil jsem na jiný problém jež jsem neočekával. A to, že žáci absolutně nebyli schopni spolupracovat v hodině koncipované tímto způsobem, protože zkrátka neměli žádnou předchozí zkušenost s podobnými aktivitami, nebo možná pro to, že na ně tyto aktivity byly příliš obtížné, přestože jsem tyto aktivity plánoval tak aby přibližně korespondovaly s aktivitami vypracovanými jinými kolegy. Dospěl jsem tedy k závěru, že ačkoliv praxe pod vedením stávajících provázejících vyučujících mi mnoho dala, tak v zájmu vlastního dalšího profesního rozvoje jsem měl absolvovat praxi na jiné škole, pro seznámení se s jinými vyučovacími styly.
479	114	český jazyk	3	1	2	2	2	2	3	1	V minulém týdnu jsem si poprvé vyzkoušela, jaké je to vést vlastní hodinu dějepisu. Má provázející učitelka mi dala možnost vybrat si třídu a téma, které budu učit. Líbí se mi, že nám nezadala odučit jen jednu hodinu, ale celé téma. Myslím si totiž, že tímto způsobem si lépe uvědomíme, jak plánovat hodiny, rozvrhnout si čas, hlavně ale projdeme celým procesem výuky a můžeme tak pracovat s aktivitami, které na sebe navazují. Vybrala jsem si tedy, že budu učit v 9. třídě téma totalitních režimů. Zprvu jsem vše viděla růžově. Toto téma mělo časovou dotaci 3 vyučovací hodiny. Z počátku jsem si plánovala výuku na tyto hodiny najednou. Jelikož o sobě vím, že když mluvím delší domu, mám tendenci vykládat věci až moc do detailu, chtěla jsem, aby hodiny byly co nejvíc interaktivní a „hlavní slovo“ měli žáci. Bohužel jsem brzy zjistila, že tato třída není moc komunikativní, musela jsem tedy své plány hodin pozměnit. Hlavním problémem v první hodině dle mého názoru byla nepřiměřenost mých požadavků na žáky. Neuvědomila jsem si, že deváťáci také potřebují říkat, co a kdy mají přesně dělat. Jinak hodina dopadla lépe, než jsem očekávala. Zpětná vazba, kterou jsem dostala od provázející učitelky, pro mě byla velmi přínosná, řekla mi, jaké chyby dělám při svém vystupování, a také mě upozornila na nepřiměřenost. Na další hodinu jsem se chtěla připravit líp, a hlavně se poučit z nedostatků předchozí hodiny. S přípravou jsem strávila mnoho hodin, i přesto dle mého názoru následující hodina dopadla mnohem hůř, než ta první. Myslím, že hlavním důvodem byla zase nepřiměřenost (teď ale mého výkladu) a také to, že jsem se přehnaně snažila. Největší mezerou v mém výkladu tedy bylo to, že jsem dětem až moc detailně vykládala o Sovětském svazu. Chtěla jsem, aby znali „jen“ to důležité, v průběhu povídání mi ale najednou přišlo důležité vše. Myslím, že tímto přístupem jsem žákům akorát zamotala hlavu. Doufám, že tyto prvotní nezdary jsou dané jen tím, že ještě nemám zažité co je pro žáky na základní škole vhodné a důležité a co ne, protože se mi v tomto prostředí líbí a chtěla bych ve školství pracovat. Odvrácenou stránkou ale je to, že nad svou výukou musím stále přemýšlet a velmi se trápím tím, že nezvládám pracovat s obsahem hodin.
480	114	český jazyk	4	1	2	2	2	2	3	1	Svou pedagogickou praxi v jarním semestru absolvuji na Moravském gymnáziu v Brně, kde v současnosti také na částečný úvazek učím český jazyk a literaturu v druhém ročníku. Nastoupila jsem na začátku druhého pololetí. Ze začátku pro mě bylo těžké stát před třídou třiceti studentů, kterým nevidím do hlavy sama, jelikož jsem neměla tušení, zda jsou mé hodiny přínosné, zajímavé a dostatečně srozumitelné. Časem se tento pocit zlepšil, díky častým hospitacím ze stran vedení školy, vedoucí češtinářky, a také hospitaci oborového didaktika. Začít pracovat ve školství již při studiu jsem se rozhodla, jelikož jsem po prvním semestru praxí byla velmi demotivovaná, protože jsem po nárazově odučených hodinách neviděla ve svém počínání smysl. Rozhodla jsem se proto, že chci učit kontinuálně, abych získala komplexnější pohled na školství i své schopnosti. Měla jsem totiž strach, že jinak bych úplně ztratila zájem strávit zbytek života ve školství. Praxe k druhému oboru, tedy dějepisu, také absolvuji na též škole v ročnících nižšího gymnázia. První dva týdny jsem strávila náslechy v hodinách mého provázejícího učitele. Na jednu stranu se mi líbily jeho strukturované hodiny, na druhou stranu jsem si po delším pozorování uvědomila, že to není způsob, jakým bych v budoucnu chtěla organizovat své hodiny. Myslím si totiž, že právě v hodinách jako je dějepis by žáci mohli mít mnohem větší svobodu a možnost zasáhnout do toho, co se budou učit a jak se to budou učit. Právě v těchto třídám jsem viděla velkou výhodu v nižším počtu žáků, kteří zároveň byli plni kreativního myšlení, jejich potenciál by mohl být tedy mnohem více rozvíjen. Samozřejmě chápu, že by takový přístup byl neslučitelný s výukou, která požaduje po každém žákovi stejný a jasně daný výstup, který je ohraničen tím, co jim vyučující předloží. Potřebují ale v dnešní době mít všichni žáci na konci školní docházky stejné vědomosti v jednotném rozsahu?
481	114	český jazyk	5	1	2	2	2	2	3	1	V průběhu pololetí, a tedy i mé praxe, narážím na stále nová pozitiva ale i negativa. Jako pozitivní vidím právě to, že jsem se svými studenty strávila již vcelku dost času a jsem teď schopná jim připravovat hodiny stále více na míru. Také vidím pokrok, který dělají. To je podle mě jedna z věcí, která učitelům dává nejvíc síly, aby setrvali ve svém povolání a aby je tato nelehká práce stále bavila. Zároveň se mi také líbí, že jsme si již společně v hodinách českého jazyka vytvořili příjemné klima a studenti tak nemají strach vypouštět své nápady do světa. Fascinuje mě, jak jsou některé jejich myšlenky inspirativní, jak dovedou přemýšlet nad světem i svým bezprostředním okolím (často si říkám, dokázala jsem to v jejich věku také?), často dokáží i velice vtipně a výstižně reagovat na své okolí. To, co jsem v předchozích řádcích zmínila, bych si s sebou chtěla nést po celou svou učitelskou kariéru v hlavě, abych nezapomněla, že i já se od studentů mohu hodně přiučit a že nechci být v budoucnosti ten, kdo by jejich myšlenkám v rozletu přistřihával křídla. Na druhou stranu kolem mě vyvstává i počet negativních situací. Jako nejtěžší z nich v současnu hodnotím mezilidské vztahy. Uvědomuji si, že si člověk nemůže rozumět s každým. Přesto mám pocit, že v jedné třídě negativní vztahy mezi studenty navzájem, hlavně ale mezi jednou studentkou a mou osobou silně ovlivňují průběh hodin. Právě problém silné antipatie mezi mnou a danou studentkou (která je „vůdčí osobností“ ve třídě) mě trápí nejvíc. Chovám se k ní stejně jako k ostatním, snažím se s ní komunikovat. To, že tento vztah ovlivňuje dění v celé výuce jsem si uvědomila, až když jednou chyběla. Tato hodina byla velmi uvolněná, třída spolupracovala nad očekávání dobře a nevznikaly žádné nepříjemné situace. Jak jsem tedy zmínila, od této hodiny si uvědomuji, že vztah učitel-žák ovlivňuje třídní klima víc, než bych chtěla, zároveň ale bojuji s otázkou, jak takový problém vyřešit… Toliko k praxím z českého jazyka a literatury. Na praxi z dějepisu si znovu uvědomuji, že pociťuji ten samý problém, co v předchozím semestru na praxi – nevidím ve svých hodinách smysl, a tedy mě ani nebaví. Když se připravuji na tyto hodiny, trvá mi velmi dlouho, než dám dohromady přípravu, se kterou bych byla spokojena. Beru tuto část jako nutné zlo, kterým musím projít, než dojdu do bodu, ve kterém mě hodiny dějepisu začnou bavit (doufám, že to bude stejné jako s českým jazykem, kdy mé „nechtění“ změnilo ve chvíli, kdy jsem začala stabilně učit). Na druhou stranu si v hodinách uvědomuji, jak je příjemná práce se studenty z nižšího gymnázia, jelikož ještě nejsou zavaleni pochybnostmi nad tím, co říkají a jsou tudíž mnohem víc otevření a hraví. Díky tomu si stále nejsem jistá, jestli bych v budoucnu chtěla učit spíš na střední, nebo na základní škole – tuto svou vnitřní otázku uvádím na závěr jako něco, co je pro mě velmi pozitivní, jelikož to znamená, že si nezavírám žádné dveře už během studia.
482	115	geografie	1	1	1	1	1	-1	2	2	Poslední týdny navštěvuji ZŠ na ulici Jasanová v Jundrově, kde se zúčastňuji skoro většiny hodin zeměpisu, které na druhém stupni této školy jsou. Většina tříd, do kterých chodím je pak bez nějakých větších problémů a pan učitel s dětmi nemá nějaké větší starosti. Pár momentů, na které vždycky vzpomínám pak jsou ze třídy 9.A. Třída není až tak početná, má přibližně 15 žáků, ale každý z těchto žáků je velice průbojný. Každá hodina je velmi těžká, jelikož všichni žáci si chtějí velmi povídat a stále něco diskutovat. Většinou si také nenosí pomůcky, které by měli v hodinách využívat. Třeba minulou hodinu se ve třídě vyučovaly politické a vojenské integrace a žáci měli vždy na papíru vytištěný název integrace a její cíl. Tento lísteček si měli nůžkami vystřihnout a pak lepidlem přilepit do sešitu. Pan učitel v minulé hodině upozornil na to, že si každý má přinést lepidlo a nůžky. V celé třídě si pak pouze jeden žák donesl lepidlo a jiný jeden pak donesl nůžky, takže celá hodina byla jen o tom, že celá třída si podávala jedno lepidlo a jedny nůžky. Velké poučení z této hodiny, nikdy nebudu spoléhat, že si žáci přinesou pomůcky, které by měli. Vždy musím mít připravený náhradní plán. Minule jsem seděla v kabinetě a najednou přiletěl jeden křičící žák do kabinetu a volal že teče krev. Pan učitel okamžitě vyskočil ze židle a rychle utíkal do třídy, kam ho žák zavedl. Na první lavici ve třídě seděl žák s rozraženým čelem a celý obličej od krve. Když pan učitel zjistil, že je žák v pořádku, situace se začala vyšetřovat. Nakonec se zjistilo, že žák pochodoval ze záchodu a druhý žák na něj z poza rohu „bafnul“ a on narazil hlavou do rohu a neštěstí se stalo… Ve škole jsem zatím dva týdny, ale zážitků z tohoto prostředí jsou zatím nasbírala víc než dost. Další nové mám vždy, když navštěvuji třídu 6.A, kde občas pomáhám jednomu žákovi, který nepatří mezi nejchytřejší. V poslední hodině jsme si vysvětlovali zeměpisné souřadnice, což bylo velmi náročné, hlavně kvůli tomu, že žák neměl jediné ponětí o světových stranách. Hospitace v hodinách zeměpisu jsou občas velmi náročné, ale myslím, že jsou to super zkušenosti a určitě nám to pomůže pro k našemu dalšímu rozvoji.
483	115	geografie	2	1	1	1	1	-1	2	2	Když jsem začala studovat zeměpis a tělocvik, tak jsem si myslela, že učit zeměpis a učit tělocvik bude téměř to stejné. Po prvních pár dnech ve škole jsem ale zjistila, že zeměpis se tělocviku ani z daleko nepodobá a že učit děti něco v tělocvičně, předcvičovat jim, ukazovat, jak se cvičí je zcela odlišné než stát 45minut před otrávenými dětmi a hustit do nich kvantum informací. Po pár týdnech na praxi jsem si ale na plnou třídu dětí zvykla, dokonce jsem si před ně i stoupla a odučila pár hodin. Vždycky jsem se obávala, že třeba učit nemůžu, že pro mě učitelství není atd., ale rychle jsem zjistila, že mě to hrozně baví, ale bohužel mi chybí vědomosti, abych je dětem předala. Velmi těžké pro mě na praxi byly hodiny, kdy jsem měla učit. Před první hodinou, kterou jsem ve středu druhou hodinu měla učit jsem byla hrozně nervosní. Pan učitel, u kterého jsem na praxi mě povzbudil a řekl, že na tom nic není, že první hodiny jsou vždycky nejhorší, ale pak mě to bude bavit. Přesně tak to taky bylo. Hodina byla na časová pásma, ale uplynula jako tři minuty. Na konci hodiny jsem si jen říkala, že bych klidně i pokračovala. Druhá hodina byla téměř stejná, opět rychle utekla. Na praxi jsem učila pouze šestou a sedmou třídu a všichni byli strašně hodní, často se hlásili, vlastně vždycky když jsem položila nějakou otázku, tak jsem si mohla vybrat alespoň z deseti rukou. Takže hodina velmi příjemná a můžu si jen přát, aby takové byly všechny moje hodiny. Už jsme si myslela, že je všechno téměř za mnou, praxi budu mít brzy hotovou, učení vychází vcelku dobře, ale to bych nebyla já, kdyby mi všechno vycházelo. Na moji třetí učící hodinu se mi nahlásila hospitace. Do této chvíle jsme si myslela, že už nebudu nervózní před hodina, které učím, ale zmýlila jsem se.
484	115	geografie	3	1	1	1	1	-1	2	2	Jak jsem již psala, na začátku praxe jsem si nebyla jistá, jestli jsem připravena učit anebo učit právě zeměpis. Tato praxe mi velmi pomohla si uvědomit, jestli chci být učitelka a jestli vůbec zeměpis. Zjistila jsem, že chci učit a že se mi tohle povolání velmi líbí. Nejvíc zajímavé je na téhle práci neustálá nejistota, v jakém rozpoložení právě do mého zeměpisu žáci přijdou. Žáci v těchto letech prochází obdobím adolescence, což způsobuje to, že většina žáků jsou v pubertálním období a není lehké vyučovat právě tyto žáky. Toto rozpoložení jsou na mé praxi také několikrát prožila, což mi dalo hodně zkušeností, jak se právě chovat k takovým žákům. Jelikož je tohle můj poslední reflexní deník zhodnotila bych celý průběh mé účasti na praxi. V prvních dnech na škole jsem si byla velmi nejistá, vůbec mojí přítomností ve škole. Kolem mě spousta zkušených učitelů, kteří už mají za sebou nějaké roky praxe a pak jsem ve škole já, která si vlastně na začátku praxe nebyla jistá, jestli vůbec učitelkou chci být a jestli mám vůbec tolik zkušeností. Po pár dnech na praxi se ale všechno změnilo, velmi mi pomohl také pan učitel, který se mnou procházel celou praxí. Byl také celkem mladý, pár let po škole. Vlastně i on mi dal podnět k tomu, že i z mladého člověka bez zkušeností se může stát učitel, který tyto zkušenosti získá. Pan učitel mě do celé praxe zasvětil, vysvětlil mi chod školy, povinnosti učitele, povinnosti třídního učitele a mnoho dalšího, což velice pomohlo. Po pár dnech na praxi přišlo i na věc, na mé učení, z čehož jsem byla značně nervózní. Opět má psychická podpora pan učitel mi velice pomohl. Pomohl mi jak s přípravou samotné hodiny, tak i s věcmi okolo. Rázem jsem nebyla nervózní a nejistá, ale byla jsem si jistá a vlastně šťastná, že snad celý život budu dělat práci, která mě bude bavit a budu do ní chodit ráda.
486	115	zeměpis	5	1	1	1	1	-1	2	2	Když jsem v podzimním semestru absolvovala praxi nebyla jsem stoprocentně přesvědčená, že učit chci. Nevěděla jsem, jestli mi to půjde, jestli jsem si vybrala ten správný předmět, jestli vůbec zeměpisu rozumím, byla jsem plná nejistoty. Občas jsem na praxi chodila i nervózní a bála jsem se, jak to bude probíhat atd. Tento semestr ale začal úplně jinak. Při první návštěvě školy jsem nebyla nervózní, ničeho jsem se nebála, dokonce jsem se i těšila, že opět získám nové zkušenosti a budu zase o něco lepší než v těch hodinách předcházejících. Můj přístup se ke škole a k učení značně změnil a myslela jsem, že ve škole to bude stejně jako u mě, ale bohužel jsme se zmýlila. Došla jsme na náslechovou hodinu do sedmé třídy a všechno bylo jako v podzimním semestru. Pan učitel, který se snaží udělat zajímavou a zábavnou hodinu zeměpisu a na druhé straně pubertální děti, které zábava vůbec nezajímá a vlastně je nezajímá ani zeměpis. Přístup sedmáků a bezmoc pana učitele mě přiměla nad tím trochu popřemýšlet, zamyslet se nad otázkou proč? Proč je nebaví, z mého pohledu, zábavná hodina? A co by žáky bavit mohlo? Došla jsem k závěru, že zábava, která by nejspíš bavila mě, by asi nemusela bavit děti v sedmé třídě, kteří jsou, opět z mého pohledu, v té nejtěžší pubertě. Aktivita, která baví osmou a třeba devátou třídu pak nemusí bavit třídu sedmou. Jestliže budu učit právě tuhle třídu, tak již vím, že do vyučovací hodiny musím zařadit velmi akční program, abych všechny problémové žáky ve třídě hodně zaneprázdnila a nedocházelo k narušování hodin z jejich strany. Když se na situaci podíváme ještě z druhé strany, problémoví žáci nám pomáhají se nad takovými situacemi pořádně zamyslet a popřemýšlet, co udělat jinak a lépe, aby k tomuto už nedocházelo.
487	116	biologie	1	1	2	1	1	1	2	2	Pro učitelskou praxi v prvním semestru jsem si vybrala základní školu v centru Brna. Když jsme měli před deseti dny úvodní setkání, byla jsem z toho dost nervózní. Počítala jsem s tím, že už tam zůstanu na nějaký ten náslech, ale nakonec se ukázalo, že tam moje provázející paní učitelka ten den není, proto jsem se s ní e-mailem domluvila až na následující týden. Proto jsem zatím absolvovala jen dva náslechy. Nicméně i během těchto dvou vyučovacích hodin jsem zpozorovala něco, co mě zaujalo, dá se říct, až zarazilo. První z náslechů, ten, který jsem absolvovala ve třídě 6.B, probíhal v pořádku. Nebo lépe řečeno, nic mě tam extra nepřekvapilo. Zato při náslechu druhém, se ve třídě 6.A stalo něco neobvyklého. Alespoň pro mě velmi neobvyklého. Ke konci hodiny se jedna dívka, která seděla ve druhé lavici, otočila a začala dělat zvláštní posunky. Posílání pusinek vzduchem, zvedání obočí a podobně. Moc jsem tomu nerozuměla. Původně jsem byla přesvědčená, že tyto posunky nejsou mířeny na mě, ale na dívku sedící přede mnou. Po pár minutách si jí ale dívka přede mnou stále vůbec nevšímala a já jsem usoudila, že posunky patří mně. „Co to má znamenat?“ začala jsem se sama sebe ptát. Nebylo mi jasné, zda je to jen výplod pubertálního chování anebo je problém někde jinde. Trvalo to asi deset minut, než zazvonilo a já se rozhodla to prozatím neřešit. Paní učitelka si ničeho nevšimla a já musela utíkat do práce. Nicméně poté jsem tuto zkušenost probrala s několika spolužačkami a ty mi poradily, ať to nahlásím paní učitelce anebo ať si s dívkou promluvím osobně. Druhá možnost se mi zdá lepší, pokud se to bude opakovat, měla bych si s ní promluvit. O samotě. Bez kamarádek. Jen tak zjistím, jestli jde o nějakou sázku, pubertální chování anebo něco jiného.
488	116	biologie	2	1	2	1	1	1	2	2	Kvůli odjezdu do zahraničí jsem v předešlých dvou týdnech nemohla absolvovat žádné náslechy. Rozhodla jsem se tedy, že v mém druhém reflektivním deníku popíšu skutečnost, která se odehrála před dvěma týdny ve třídě 7.B. Paní provázející učitelka mě ještě před zvoněním informovala o tom, že následující vyučovací hodina přírodopisu bude pro žáky velmi zajímavá, s ohledem na předešlé zkušenosti. A taky že ano. Proběhla totiž pitva ryby, konkrétně tedy pstruha duhového. Tuto pitvu provedla paní učitelka, ale děti byly také velmi aktivní. Alespoň většina, všimla jsem si totiž, že k pozorování pitvy zblízka se nezapojili všichni. Tři dívky a jeden chlapec zůstali sedět v lavicích, bez toho, aniž by se paní učitelka třídy zeptala, zda má s takovými věcmi někdo problém. Zbytek třídy se shlukl okolo první lavice, kde byl tác se pstruhem. V průběhu pitvy se ovšem začal jeden z hloučku posmívat chlapci, který se pozorování pitvy neúčastnil. Začal na něj pořvávat, jestli si zapomněl sukni a taky jestli mu máma náhodou nezapomněla udělat copánky do školy. Malý chlapec se na něj jen smutně podíval. „Měla bych zasáhnout anebo se toho ujme paní učitelka?“ prolétlo mi hlavou. Bylo vidět, že je na takové narážky zvyklý. Paní učitelka urážejícícho chlapce sice napomenula, ale přišlo mi, jakoby o tom, co tady probíhalo už nějakou dobu, věděla, ale moc to neřešila. Jednou se sice přišel k první lavici podívat, ale šla na něm poznat jasná nechuť. Přišlo mi malého chlapce líto a po vyučování mě napadlo, že jej budu nějakou dobu, co budu na této škole vykonávat praxi, pozorovat. V případě, že bych vypozorovala mířenou šikanu, obrátila bych se nejprve na paní učitelku a pokud by bylo potřeba, zašla bych i za ředitelem školy.
489	116	biologie	3	1	2	1	1	1	2	2	Dnes bych se chtěla podělit o zážitek, který se mi stal minulý týden během vykonávání učitelské praxe. S paní učitelkou jsme byly domluveny na středečních násleších, tak, jako vždy. Nicméně před začátkem poslední hodiny mi paní učitelka oznámila, že musí bohužel řešit jeden případ s paní psycholožkou. Šlo o ukradené peníze v její třídě. Nebyl to vysoký obnos peněz, nicméně když jsem vytřeštěně otevřela oči s otázkou „To jako vážně?“, tak mi to potvrdila. A když jsem se jí zeptala „A kdo vlastně?“ tak mi stroze odpověděla „no kdo asi“. Z mého pohledu pochopila, že mi tato informace stačila. Nechtěla jsem si to prvně přiznat, ale tu otázku jsem položila spíše jen pro potvrzení mé intuice. Přitom mi podvědomě bylo jasné, že to udělal jeden mladík. Upřímně si o sobě nemyslím, že jsem rasista. Nesoudím lidi na základě barvy pleti, žila jsem rok v jenom snad nejvíc multikulturním městě, co znám, a neměla jsem s nikým sebemenší problém. Nicméně o sobě vím, že co se týče romské menšiny, tak mám vůči ní určité předsudky. Nejspíše je to tím, že jsem zatím žádného slušného roma osobně nepotkala. A toho se dost bojím, uvědomila jsem si následně po krátkém rozhovoru s paní učitelkou. „Co když budu mít předsudky vůči takovýmto dětem, aniž bych je nejprve poznala a také tak s nimi vědomě i nevědomě jednala?“ tázala jsem se sama sebe. Myslím si, že určitě nejsem první ani poslední začínající vyučující, která se s tímto potýkala. Jen se po tomto incidentu ve škole bojím toho, že mi to ty děti nevyvrátí. Že mi nedokážou to, jak moc se pletu. Jestli se vůbec pletu. Na druhou stranu jsem ráda, že jsem si to včas uvědomila, myslím si, že pro začátek bude dobré na to pamatovat a dávat všem dětem rovnocenné šance.
491	116	občanská výchova a výchova ke zdraví	5	1	2	1	1	1	2	2	Už na škole chodím vykonávat učitelskou praxi něco málo přes měsíc a proto mám mnoho dalších postřehů a zážitků, které stojí za to vytknout. Pro tentokrát jsem si ovšem vybrala jeden negativní zážitek. Na této škole mám dvě provázející učitelky předmětem výchova ke zdraví. Jejich charakteristika i přístupy by taktéž stály za zmínku, ale o tom až někdy jindy. Důležité je, že jedna z těchto provázejících učitelek mi zprvu (když jsme se domlouvaly, že výuku první pomoci si převezmu já) řekla, že má první pomoc naplánovanou na 4 vyučovací hodiny. Při této informaci mi spadla brada, protože výuku první pomoci považuji za jedno z nejdůležitějších témat, které se ve Výchově ke zdraví vyučuje, a č vyučovací hodiny mi přijdou tedy opravdu málo. Tohle jsem provázející učitelce se slušností řekla, ale dostalo se mi pouze odpovědi, že má celý rok naplánovaný, a proto s tímto rozvrhem nechce hýbat. Nakonec mi ale řekla, že snad se tam ještě jedna hodina navíc přeci jen najde. No, nenašla. První pomoc jsme dojeli před dvěma týdny s tím, že jsme já s dětmi ještě mnoho podstatných úrazů a onemocnění nestihli probrat. Poprosila jsem ji tedy o jednu hodinu navíc, že se pokusím všechno rapidně zestručnit (víc už to snad ani nejde), ale ona si stála za tím, že pátou hodinu chce věnovat léčivům a hotovo. „Dobře, nehádej se s ní“, říkala jsem si, „nestojí ti to za to.“ Nicméně něco hluboko ve mně stále ví, že mi to trochu za to stojí, předat žákům 8.B informace, které mi přijdou naprosto zásadní. Mám proto od té doby uvnitř sebe jistý spor se kterým si úplně nevím rady. První pomoc učím též u paralelní třídy 8.A, ale tam mám jinou provázející učitelku, která mi hned na začátku vyučovacích hodin vedených mnou oznámila, že pro ni počet hodin strávených nad první pomocí zas tak důležitý není, jedinou podmínkou je, předat jim veškeré důležité informace, které se první pomoci týkají. Shodly jsme se na důležitosti předmětu i výuky jako takové.
492	117	občanská výchova a výchova ke zdraví	1	1	1	2	1	2	1	1	Moje praxe trvá zatím dva týdny, kdy se výchova ke zdraví ve škole učí 3x týdně a vzhledem ke svému rozvrhu stíhám pouze jednu hodinu v týdnu, takže jsem ve škole ještě nestrávila moc času. Setkala jsem se však s několika situacemi, které mi utkvěly v hlavě, byly jak negativní, tak pozitivní. Jednou z těch negativních je situace, která se opakuje každou přestávku na chodbách, kdy děcka řvou, nadávají si, mlátí se, pobíhají z jedné strany chodby na druhou, kloužou se po zábradlí na schodech. Učitelé se je snaží uklidnit slovem, zařváním, ale žáci na jejich pokynu vůbec nereagují a dělají si co chtějí. Na chodbě je v době přestávky příšerný hluk a bugr, upřímně vůbec nechápu, jak to učitelé mohou vydržet celý den. Dalším věcí, která se mi nelibí je, že každé druhé dítě chodí po škole bez přezůvek, tedy jen v ponožkách, chápu, že s tímto problémem učitelé moc nezmůžou, ale chtělo by to asi více apelovat na rodiče nebo děti samotná. Myslím si, že je podlaha ve škole dost studená a není pro děti dobré, když po ní celý den pobíhají bosé. Navíc je tak větší riziko uklouznutí a úrazů. Poslední negativní situace, která mi utkvěla v hlavě se odehrála v osmé třídě (je to dys třída, takže to musíme brát v úvahu, ale i tak mi to přišlo šílené). Tématem hodiny byly civilizační choroby a žáci dostali za úkol spočítat si BMI. Paní učitelka dětem vysvětlila, jak se BMI počítá a napsala vzoreček na tabuli. Žákům vycházela nesmyslná čísla, a proto paní učitelka znovu vysvětlila, jak se BMI počítá, vypočítala ho jedné žačce, napsala vzorový příklad na tabuli a nic. Spočítat si BMI trvalo ve třídě 30 a chudák paní učitelka málem dostala infarkt, protože už nevěděla, jak jinak dětem vysvětlit, jak se to počítá. Co musím ocenit a mám pořád v hlavě, jak jsou na této škole učitelé optimističtí, milí a usměvaví… Já osobně bych na té škole asi zešílela, ale oni jsou v pohodě. S pozitivní situací jsem se setkala posledně na praxi, kdy v 9.třídě měli besedu: Senioři na školách. Hrozně mě překvapilo, jak hezky žáci na seniory reagovali, čekala jsem spíše, že se jim budou vysmívat a mít hloupé poznámky, ale byli ohleduplní, aktivní, ptali se. S takovýmto projektem jsem se ještě nesetkala, ale musím říci, že v této třídě měl úspěch a i mě se tato beseda líbila.
493	117	občanská výchova a výchova ke zdraví	2	1	1	2	1	2	1	1	Další dva týdny mé praxe uplynuly a já opět píši reflektivní deník. Tentokrát jsem na škole nestrávila tolik času, protože byly podzimní prázdniny. Minulý čtvrtek tedy 1.11. jsem jako vždy přišla do školy abych vykonala svoji praxi z výchovy ke zdraví. Když jsme s paní učitelkou vcházely do 8.třídy na hodinu VKZ, hned ve dveřích se na nás vrhla uplakaná žákyně. Jak se nám svěřila, žákyně jiné třidy ji natočily na mobilní telefon, když byla zrovna na toaletě a video začaly rozesílat spolužákům, a tak se o tom dozvěděla. Vzhledem k tomu, že paní učitelka, u které vykonává praxi výchovy ke zdraví je zároveň i metodik prevence, šla situaci ihned řešit. A mě tak zbyla třída, kterou jsem nikdy neviděla a neměla připravenou výuku. Ten den jsem se poprvé ocitla hned ve dvou nepříjemných situacích zároveň. Co se týče nepřipravené výuky nové třídy, to si troufám říci, že jsem zvládla. Třída byla v klidu a věnovala se tématu i přes to, co se odehrálo přestávku před výukou. Co se týče věci, o které nám žákyně pověděla, se bohužel ukázala jako pravdivá, takže se rázem na škole řešila kyberšikana. Dvě žákyně sedmé třídy dívku opravdu natočily na mobilní telefon, když byla zrovna na toaletě. Žákyně se přiznaly, což jim bylo polehčující okolností, ale i přes to byla do školy přivolána policie. Bohužel jsem musela odejít kvůli vlastním povinnostem do školy a nemohla tak sledovat celý průběh řešení, takovéto situace, ale jak jsem se následující týden v úterý dozvěděla, problém byl vyřešen tak, že se rozdaly trojky z chování – jak žákyním, které video natočily, tak žákům, kteří video rozeslali dál. Mě osobně, přišlo trochu přehnané, že se ihned volala policie, tak jsem se poptala proč a bylo mi řečeno, že žákyně, která se stala obětí kyberšikany už se párkrát poprala s jinými žákyněmi školy, a tak se obávali, aby si dívky nezačaly konflikt řešit pěstmi. V ten čtvrtek pro mě byla výuka celkem snadná, protože jsem neměla čas se stresovat tím, co mám a nemá říct a neměla jsem čas se nějak připravit na to, co by se mohlo nebo nemohlo stát. Další týden v úterý už to bylo horší. Proběhla má první plánovaná výuka. Nemohla jsem spát a byla hrozně nervozní. Přehrávala jsem si všemožné situace, které by se mohly odehrát. Po prvních třech minutách výuky ze mě veškerá tíže opadla, třída úžasně spolupracovala a já si dokonce výuku užívala. Probírali jsme poruchy příjmu potravy a strašně mě potěšilo, když se třída balila domů a jedna žákyně za mnou přišla, aby se mi svěřila se svým příběhem, který ji tížil.
494	117	občanská výchova a výchova ke zdraví	3	1	1	2	1	2	1	1	Za poslední dva týdny mé praxe nenastala situace, která by mi vyloženě utkvěla v paměti. Snad jen malá chvilka, kdy jsem byla na náslechu ve 3.třídě (třída pro děti, se specifickými poruchami učení a poruchami ADHD, ADD). V hodině výtvarná výchovy dostali děti za úkol vymalovat 4 stromy tak, jak vypadají ve čtyřech ročních období. Už tady mě zarazilo, že děti nevědí, že se u nás za rok střídají čtyři roční období. Když se paní učitelka, ptala dětí, jak bude vypadat strom v létě, dostali se k tomu, že jablka rostou na jabloni a poté se paní učitelka zeptala, jak se jmenuje strom, na kterém rosou švestky, načež jeden chlapec vykřikl: „slivovice“. Co se týče minulého týdne, vyzkoušela jsem si mnoho nových věcí. V úterý jsem měla možnost odučit celou hodinu bez přítomnosti provázejícího učitele, což pro mě bylo velkým přínosem, jelikož jsem zjistila, že „zkrotit“ třídu i sama, dokonce mi přišlo, že byly děti klidnější a věnovaly mi více pozornosti, než když je přítomná i provázející paní učitelka. Minulý týden jsem také dostala možnost sestavit pro žáky 8.tříd test z výchovy ke zdraví, který jsem jim ve své hodině vlastní výuky dala a poté jsem mohla testy i opravit. Vzhledem k tomu, že test byl na probíranou látku, kterou jsem vyučovala formou skupinové práce, kdy se děti navzájem moc neposlouchaly a proto jsme se domluvili, že příště dostanou na látku test, mě velice překvapilo, že jim v hlavě utkvěly věci, které jsem jim říkala a test tak dopadl velice dobře. Čím déle na praxi jsem, tím lépe poznávám žáky tříd, ve kterých učím, dozvídám se hodně životních příběhů těchto žáků a začínám jim více rozumět. Když jsem byla malá, hrozně jsem chtěla být paní učitelka, abych mohla dětem dávat testy a následně je opravovat. Časem mě tento sen přešel a na pedagogickou fakultu jsem šla hlavně kvůli speciální pedagogice a možnosti tak studovat logopedii. Když jsem se dozvěděla, že na navazujícím magisterském studiu musím v rámci praxe z výchovy ke zdraví učit na základní škole, chtěla jsem to vzdát. Nikdy by mě nenapadlo, že bych se dokázala postavit před třídu osmáků a něco učit, natož dokonce něco je naučit, ale čím více času ve škole trávím se mi tato práce více líbí. Dokonce bych si dokázala představit, že pokud by mi nevyšla kariéra ve specializaci logopedie, tak bych šla učit na základní školu.
495	117	občanská výchova a výchova ke zdraví	4	1	1	2	1	2	1	1	Vzhledem k tomu, že praxe začala nedávno a vyskytlo se několik komplikací – provázející učitelka byla nemocná a výchova ke zdraví se na škole vyučuje pouze 3x týdně a mě tyto časy nesedí s mým rozvrhem, který mám ve škole, jelikož se mi vyučování kryje, jsem byla na praxi pouze jednou, a to na náslechu. Nemám za sebou tolik situací, abych mohla tento deník kvalitně zpracovat. Tématem hodiny, na které jsem byla byly drogy a provázející učitelka pustila žákům dokument, tudíž se pouze dívali a nenastala situace, kterou bych zde mohla zmínit. Jediná věc, která by stála za zmínku jsou referáty žáků na začátku hodiny. 5 žáků dostalo v minulé hodině téma, které měli za úkol představit třídě. Z pěti žáků se připravili pouze 3 a bylo to hrozné! Žákyně si pouze našly téma na wikipedii, opsaly dvě věty na kus papíru a ty poté přečetly třídě. Bylo evidentní, že ani nechápou, co vlastně třídě čtou. Neví, zda je to na této základní škole normální, ale mě to přišlo hrozně odbyté. Doufám, že do příštího reflektivního deníku nasbírám více situací a budu se moci rozepsat.
496	117	občanská výchova a výchova ke zdraví	5	1	1	2	1	2	1	1	Vzhledem k tomu, že jsem na praxi na stejné škole, jako v minulém semestru, je to pro mě jednodušší. Už se dobře orientuji na škole, znám zdejší učitele i žáky, které učím. Nemohu říci, že by mě neměli čím překvapit, ale aspoň už trošku vím, co od nich mohu nebo nemohu čekat, a i přípravy jsou pro mě jednodušší. Vím, do které třídy si připravit delší přípravu, protože se jedná o speciální třídu osmáků, kde má každý z žáků specifické poruchy učení a vzhledem k tomu, že hodina výchovy ke zdraví u nich probíhá v úterý šestou vyučovací hodinu, je skoro nadlidský výkon vyvinout u nich nějakou aktivitu, konverzaci nebo alespoň zájem o probírané téma. Prostě tam sedí, poslouchají a mě a už se vidí na obědě nebo někde před školou. To čtvrteční osmáci, ti mi dávají zabrat. Jsou hrozně ukecaní, občas nevím, jestli je probírané téma tak zajímá nebo jen soutěží v tom, kdo se mě zeptá na víc otázek. Minulou hodinu, co jsem u nich učila, to bylo jiné, příšerné. Vůbec se nechtěli zklidnit, dělali hrozný „bugr“, pořád se dohadovali, nadávali si, vůbec nechtěli spolupracovat. Dokonce je nezklidnilo ani to, že jsme psali test (neohlášený), který kupodivu dopadl velmi dobře. Co je velmi těžké, je však stihnout splnit hodiny, které musíme odučit a strávit ve škole. Vzhledem k tomu, že máme svůj rozvrh na fakultě, ve většině předmětů povinnou docházku a praxe nám nechce skoro nikdo omlouvat. Například výchova ke zdraví se učí třikrát týdně a aby to bylo ještě těžší, žáci mají neustále nějaké exkurze, sportovní akce nebo prázdniny. Musím říct, že praxe v tomto semestru mi dává opravdu zabrat.
497	118	německý jazyk	1	1	1	1	1	1	1	1	Mám za sebou první týden praxe a moc nevím, co si o tom všem mám vlastně myslet. Zatím to vše ale nechám být a nebudu vynášet předčasné soudy. Má provázející paní učitelka je bohužel dlouhodobě nemocná, takže jsem první týden praxe strávila bez ní. Nicméně jsem chodila do hodin, které byly suplované mladou slečnou (byla velká náhoda a překvapení, když jsem potkala na chodbě školy spolužačku z bakalářského studia, která zde ke studiu pracuje jako družinářka, a protože studuje němčinu, tak tyto hodiny suplovala). Ale to mi vlastně vůbec nevadilo, protože alespoň takhle člověk zažije, jak se děti ne(umí) chovat. Sama teď netuším, jak já budu moct někdy učit. Třeba jsem si nevěřila jazykově, že se mě budou žáci ptát na plno slovíček, které nebudu vědět apod. Teď jsem ale zjistila, že můžu umět němčinu sebelépe, ale když je ve třídě tak neskutečný nepořádek, tak je nenaučím absolutně nic. Vůbec mi nedošlo, že učitel je především nejdříve vychovatel a až pak potom pomáhá dětem osvojit si cizí jazyk. Pokud bych jako začínající učitelka měla takovou třídu učit (ono vlastně ve všech hodinách, co jsem byla, byl hrozný hluk), tak jsem po měsíci práce demotivovaná. To mě přivádí k otázce, jak to ti učitelé jazyků na základkách dělají, že se z toho nezblázní? Němčina jako druhý cizí jazyk končí někde na úrovni A1 – A2 a dál nic, a zase učí od začátku. Jsem si jistá, že tohle pro mě není. Pořád jsem si říkala, jestli němčina jako jednooborové studium nebude málo, ale teď jsem za to ráda. Vím, že pokud bych zůstala jen na základní škole, tak úroveň mého jazyka rychle klesne, takže budu k tomu vyhledávat i jinou možnost výuky než pouze na základní škole. To ovšem může mít pozitivní vliv na to, že neupadnu do stereotypu, a přece budu mít nějakou motivaci učit i na základní škole. Jsem ráda, že alespoň toto jsem si ujasnila. Zpátky k tomu, že nevím, jak pracovat se třídou, která nedává pozor a je jim všechno úplně jedno. Mám takový pocit, že se na fakultě učíme učit pouze za situace, když žáci dávají pozor a spolupracují. Přitom jediné, co na ně platilo, byla poznámka v žákovské knížce a výhružka, že budou psát test. A nikomu není příjemné se v této atmosféře učit. Nejsem zrovna typ, který křičí a ještě abych křičela za tu hodinu několikrát? Jestli rychle nepřijdu na to, jak žáky uklidnit a vyjít s nimi, tak to bude hodně těžké. Vždycky si vzpomenu na situaci z mé základní školy, když jsem byla v deváté třídě, jak mladá paní učitelka čerstvě po škole odchází z naší třídy s brekem, protože moji dva spolužáci vylezli z okna, aby ji vytočili. Doufám, že toto už nikdy nezažiju. Jsem ale zvědavá, až příští týden přijde paní učitelka, jak se budou chovat k ní. Chápu, že suplování berou spíše jako volnou hodinu, tak ještě nebudu dělat ukvapené závěry. Nebudu lhát, jsem trochu vyděšená, protože stihnout za 45 minut pouze 2 krátká cvičení z pracovního sešitu je opravdu málo. Věřím, že s paní učitelkou to bude lepší a že je bude určitě umět více zapojit a namotivovat, než nějaké cvičení v pracovním sešitu.
498	118	německý jazyk	2	1	1	1	1	1	1	1	Další týdny praxe už vypadly lépe. Paní učitelka se vrátila po nemoci a žáci na ni přece jen reagují lépe než na supl před tím. Nicméně to pořád není ono. Paní učitelka musí hodně zvyšovat hlas, aby ji bylo ve třídě vůbec slyšet. Mám pocit, že kdybych takhle namáhala svůj hlas, tak za 5 let o něj přijdu. Otázka kázně a klidu v kolektivu je pro mě pořád na prvním místě. Nejhorší ze všech jsou sedmáci, to je prý ta nejtvrdší puberta, pokud je prý nepřeválcuju hned na začátku hodiny (tzn. křikem), mám prý smůlu. Mám ráda, jak paní učitelka učí. Co bych za takovou učitelku němčiny na základní škole dala. Je hodně energická a snaží se žáky zaujmout, někdy se ji to podaří víc někdy míň. Používá hodně gesta a mimiku, což někdy hodně pomáhá. A když se nad tím tak zamyslím, tak bych to ráda taky používala během výuky. Jen asi bude chvíli trvat, než si u toho nebudu připadat jako blbec. Učitel je takový herec. To je další věc, kterou se budu muset naučit. Co jsem zatím stihla ve školním prostředí postřehnout, jsou konflikty mezi učiteli a rodiči. Bohužel se mi zdá, že učitel je v dnešní době příliš omezován. Nefunguje mezi nimi dobrá komunikace, přičemž si myslím, že je to jeden ze stěžejních bodů pro lepší a efektivnější výchovu a vzdělávání dítěte. Bavili jsme se o případu, kdy rodič nepodepsal dokument o ochraně osobních dat dítěte a ve třídě teď mají dělat projekt. Učitelé nevědí, co dělat, protože správně by žáka měli z tohoto projektu vyškrtnout a poslat ho mimo třídu. Ale jak se asi bude cítit tento žák, který bude muset pryč? Bohužel rodič na tom trvá a neúčastní se ani třídních schůzek. Vůbec netuším, jak bych se zachovala a jak s takovým rodičem mluvit. Ale jsem ráda a cením si toho, že to se mou paní učitelka probírá a já tak můžu nahlédnout trochu hlouběji. Zkoušela jsem si taky opravovat písemky. Zjistila jsem, že mě to moc nebaví. Zaprvé to není nic moc zajímavého, protože píšou na slovíčka, i když se paní učitelka snaží otestovat také jejich použití ve větě. Nicméně tvořit věty jim příliš nejdou. A zadruhé nerada počítám body, protože snadno nějaký přehlídnu a musím to opravit znova. Celkem by mě zajímalo, co by se pro ně dalo vymyslet, když jsou to teprve začátečníci, tam prostě ta slovíčka asi převažovat budou. Už teď rozmýšlím, jaké aktivity budu volit, až budu mít výuku. Jedno je jasné, dá mi to hodně práce, protože tyto žáky pro něco nadchnout, stojí hodně úsilí. Bohužel většina z nich bere němčinu jako ne příliš hezký jazyk. Asi by nebylo marné, zkusit si s nimi o tom nějakou část hodiny pohovořit a pustit jim několik zajímavých ukázek či písniček. Nebo jim ukázat nějaké vlastní fotky či říct pár zkušeností z Erasmu. Přece když budu zapálená pro věc a ukážu jim, jak je němčina super, tak to musím na ně přenést, nebo ne?
499	118	německý jazyk	3	1	1	1	1	1	1	1	Zrovna jsem ve fázi, kdy už mám téměř splněnou praxi. A musím říct, že mi to tedy dalo zabrat. Jsem ráda, že zase budu mít čas dělat věci do své školy, protože po většinu času praxe jsem dělala jen to, co opravdu hořelo. Pořád nechápu, kde má provázející učitelka brala sílu učit. Je ve škole pořád, přestávky nemá a nemá ani čas se naobědvat nebo si dokonce dojít na záchod. Já bych v takovém tempu dlouho nevydržela. Nehledě na to, že většina učitelů chodí do školy s horečkou, protože prostě musí. Osobně jsem se se školním prostředím tak sžila, že jsem za semestr podruhé nemocná. Takže netuším, jestli já se svou imunitou vůbec můžu učit. Tento týden jsem viděla reportáž o tom, že začínající učitelé odcházejí celkem brzy ze školství a hledají si práci v jiném oboru. Dost často jsem slýchala na praxi, že jsou učitelky unavené a že už několikrát hledaly práci mimo školství. Ještě na gymnáziu jsme měli učitelku, která byla už tak vyčerpaná a unavená, že cestou ze školy dostala mozkovou mrtvici. (A to jí nebylo více než 35 let.) Naštěstí je v pořádku, a co jsem slyšela, tak zase učí na poloviční úvazek, což je velmi obdivuhodné. Co se týče mnou odučených hodin, tak mám pocit, že neumím učit tak nějak přirozeně. Neumím křičet, když ve třídě žáci zlobí. Neumím ještě vychytat čas, netuším, jak dlouho jaká aktivita trvá, takže to si musím odzkoušet a naučit se. Učím se i jak prostorově vypadá kroužek s patnácti žáky, protože jsem se na to nikdy nezaměřovala. Nejde mi přirozeně přecházet z jedné aktivity do druhé. Dále s nimi neumím jednat jako s celkem, tedy s celou třídou. Mám hrozný problém přemýšlet, když je ve třídě hluk a nedokážu se soustředit na všechny, vždy se většinou zaměřím jen na žáky, kteří mi odpovídají, aby měli hned zpětnou vazbu, ale už nedokážu vnímat, co se děje v poslední lavici. Chtěla jsem si vyzkoušet učit trochu jinak než s učebnicí, protože jakmile mají žáci něco doplňovat do pracovního sešitu, tak je to pro ně jako povel pro volnou zábavu. To se mi asi celkem podařilo, rozhodně se mi je podařilo zaujmout. Myslím si, že je lepší v žácích vzbudit zájem o němčinu, než je mučit nějakou složitou gramatikou, kterou stejně na výstupní úrovni A1 nezvládají. Co je nevýhodou takového vyučování je čas, který učitel stráví přípravou. Pochopila jsem, proč většina učitelů učí jen tím, že se vyplňují cvičení. Když jsem si všimla, kolik vyplňují učitele papírů a různých formulářů, řeší napomenutí, poznámky, připravují testy, upravují je, tak je hodně těžké najít čas pro nějaké vymýšlení aktivit. Co mi ještě přijde těžké, je mluvit na žáky německy. Občas jsem se o to pokusila, ale je to obtížné, když na to nejsou zvyklí od své paní učitelky. Když jsem přešla do němčiny, okamžitě mě přestali vnímat a neudělali to, co jsem po nich chtěla. Další velký zádrhel pro mě byl, že jsem se nedokázala věnovat žákům s SPU. Nejhorší na tom bylo, že jsem ani nevěděla, kteří to jsou. Během této praxe pro mě bylo nemožné zapamatovat si tváře a jména žáků, neboť jsem chodila do výuky všech ročníků. Musím říct, že jsem na začátku praxe čekala, že budou žáci více ukáznění. To se nestalo, (možná proto, že jsem si vybrala školu ve středu Brna), ovšem jsem ráda, že jsem mohla poznat realitu.
500	118	německý jazyk	4	1	1	1	1	1	1	1	Pro durhou praxi jsem si vybrala jinou školu. Chtěla jsem teď vyzkoušet školu, která nebude tolik v centru Brna. Musím říct, že když jsem školu poprvé navštívila, působila na mě dobrým dojmem. Je v programu otevřená škola a zdravá jídelna, což já osobně vidím jako velké plus, jelikož se o zdravé stravování sama zajímám. Má provázející učitelka je opět velmi mladá, což jsem ráda, protože se mnou řeší vše přímo a narovinu, a ještě si živě pamatuje, jak ona sama začínala. Byla jsem velmi překvapená intonací hlasu paní učitelky přímo v hodině. Když spolu něco řešíme, tak mluví svým přirozeným hlasem, ale jakmile vejde do třídy, hlas ji klesne tak o dvě oktávy a mluví velmi hluboce a tvrdě, až já jsem byla zaražená, co se to děje. Ovšem kázeň má ve třídách opravdu dobrou. Bylo mi řečeno, že se prý taky časem naučím být taková. Čeho jsem si také všimla, tak paní učitelka občas ironizuje, což mě osobně moc nevyhovuje. Pokud srovnám styl výuky paní učitelky z předchozí školy, je to úplně opačný přístup. První paní učitelka byla velmi hodná a otevřená, ale o kázeň musela hodně bojovat. Moje otázka tedy je, je vůbec možné zůstat přirozeným a udržet si autoritu u žáků? Vím, že pokud se musím před někým přetvařovat a chovat se jinak, než mi je přirozené, tak mě to samotnou strašně vysílí a představa, že bych ze sebe musela dělat takovou učitelku každou hodinu, mě trochu děsí. Další je otázka učebnice. Paní učitelka mi řekla, že žáci nejsou schopni pracovat s jinou učebnicí, než je Deutsch mit Max. Že to prostě nejsou intelektuálně schopni zvládnout. Což mě trochu zarazilo, ale ona zná své žáky nejlépe. Dále mě zarazily tematické plány. Učitel je nemůže měnit ani posouvat, a tak paní učitelka učí podle starých tematických plánů a jede přesně podle učebnice, což by mě neuvěřitelně nebavilo. Občas mi přijde, že pro většinu jazykářů je nejdůležitější mít za hodinu vyplněná všechna cvičení v pracovních sešitech. V sedmé třídě mají žáka, který přešel z alternativní scio školy do klasické školy. Většina učitelů o něm mluví jako o hloupém. Bylo mi řečeno, že rodiče zjistili, že ve škole nic pořádného nedělají a žák nic neumí, tak ho přemístili do klasické školy. V hodině je opravdu vidět, že se žák opravdu nudí a není zvyklý na klasickou výuku v lavicích a být potichu. Jsem celkem zaskočená, že panuje takový názor na klasických školách o těch alternativních. Program otevřené dveře znamená, že se rodiče mohou přijít podívat do školy, jak se některé hodiny vyučují. Učitelé nechávají otevřené dveře do tříd a rodiče se chodí dívat. Paní učitelka připravila extra aktivity pro tento den, aby rodiče viděli něco zajímavějšího. Všimla jsem si, že během aktivity vznikl ve třídě celkem chaos a že na to žáci nebyli úplně tak zvyklí.
501	118	německý jazyk	5	1	1	1	1	1	1	1	Ježkovy oči, já jsem udělala chybu. Teda jeden žák ji napsal na tabuli a já ji přehlédla. Potom jsem dalšímu tvrdila, že mu tam něco chybí. Automaticky jsem tu chybu převzala taky. Naštěstí se tam našel jeden žák, který mě na tu chybu upozornil. No já si připadala jak blbec. Úplně jsem byla překvapená, jak je to možné, že jsem se spletla. S odstupem času jsem si pak uvědomila, no a proč ne, však i učitel smí udělat chybu. Bohužel jsem vyrůstala ve škole i doma v tom, že chyba je špatná a dělat se prostě nesmí a nejlépe za ni ještě musí být žák potrestaný. To, že chyba vlastně posouvá dál mi museli říct až na vysoké škole. Nejdříve se musím naučit já sama pracovat s chybou a neobviňovat se ze všeho, co se zrovna nevydaří, abych to mohla vysvětlit žákům. Celkem se mi daří vymýšlet různé aktivizační metody a využívat je v hodinách. Někteří to ocení, některým je to úplně jedno. Ale já z toho mám dobrý pocit. Pořád je mi nejsympatičtější představa toho, že si doma připravím výuku a v hodině už jen kontroluji, co dělají a nechávám jim prostor na to, aby byli oni aktivní. Pak vznikne ve třídě takový příjemný šum, kdy jsou opravdu aktivní a baví je to. Během jedné aktivity za mnou přišel jeden žák, že tam minule nebyl a že všichni říkali, jakou zajímavou aktivitu dělali a že jestli si ty státy v němčině nemůžeme zopakovat ještě jednou. A to opravdu potěší. Co už mě tak netěší je fakt, že absolutně nemám čas. Pondělí, úterý, středa, čtvrtek, 1x za 14 dní i v pátek jsem na fakultě. (Většina studentů odjíždí ve čtvrtek domů a já jsem ještě neměla od bakaláře semestr, kdy bych nechodila v pátek) Do toho se snažím nacpat praxi. Rozvrh můj a provázející učitelky se téměř neshoduje. Navíc i cesta z fakulty mi do té školy trvá 40 minut. V praxi to vypadá tak, že nestíhám obědvat, takže můj oběd se koná třeba až kolem čtvrté nebo paté hodiny. A pak mě čeká večer psaní referátů a úkolů do školy a do toho ještě přípravy na hodiny. Víkendy pro mě převážně nejsou a snažím se všechno dohnat. Byla bych radši, kdybychom měli vymezený prostor na praxi a neměli to takto roztahané přes celý semestr. Na praxi mají pocit, že mám jenom praxi a ve škole zase mají dojem, že mám jenom školu. A o nějakém volném čase nemůže být ani řeč. Momentálně mi praxe spíš bere, než dává a už se těším, až to konečně splním a budu se moct věnovat věcem do své školy. Potřebuji se už učit na zkoušky, průběžně, psát semestrální práci, ale bohužel to nezvládám a na nejtěžší předmět ve škole už bych se musela učit opravdu po nocích. Takže jsem ve stresu, a ještě k tomu mám strach, jak to všechno dopadne. Už mám naštěstí odučenou většinu hodin. Zatím jsem nedostala vůbec žádnou zpětnou vazbu, paní učitelka má většinou dozor, odvádí děti do jídelny a já abych stihla výuku a dostala se nepravidelným spojem na fakultu, musím rychle běžet. Ještě mi zbývají 4 hodiny odučit, jenže je tu problém, že když můžu já, tak děti jsou v divadle, v muzeu, mají ředitelské volno, prázdniny a pak když jsou oni ve škole, tak já mám zase lichý týden plný seminářů. Co mě na posledním náslechu zarazilo byla věta, kterou paní učitelka pronesla, když se jeden žák zeptal na zadání v testu. Řekla něco ve smyslu, a to chceš jít na gympl, když se tak blbě ptáš? Co by tam s takovým hloupým klukem dělali? Bohužel nevím víc informací o žákovi, ale hned se mi vybavila naše třídní učitelka na základní škole, když jsem já a moje spolužačka chtěly přejít na víceleté gymnázium a řekla nám, že na to nemáme a ať si nemyslíme, že jsme chytré. No, a tak jsme dostaly strach a na gymnázium nepřestoupily. Uvědomují si vůbec někteří učitelé, jak jedna věta může ovlivnit žákovo sebevědomí a jeho život?
502	119	anglický jazyk	1	1	1	2	2	-1	1	2	Na úvod bych se chtěla lehce zmínit o tom, jak jsem do školy šla poprvé když jsem měla schůzku s panem ředitelem ohledně organizace praxe atd. Byla jsem velmi mile překvapená jak příjemný a milý ke mně byl, protože do té doby jsem měla takovou představu, že si všichni ti učitelé budou říkat, že tam na mě nikdo není zvědavý. Naopak pan ředitel mě ujistil, že jsou rádi, že mě tam mají, i pro některé učitele je to zkušenost, navíc jsem tuto základní školu jako malá navštěvovala, tak je to pro mě takový návrat do domácího prostředí. Dokonce jsem dostala knihu o chování žáků, kterou pan ředitel sám napsal. Ze školy jsem odcházela s velmi příjemnými pocity, byla jsem spokojená a začala se na praxi těšit. Dneska ve škole to ale bylo hodně různorodé, některé děti, jako šesťáci, jsou hodné a aktivní, jiná třída, jako devítky, nezvládnutí deváťáci. V každém předmětu se chovají jinak, jednou jsou v angličtině potichu, možná proto, že se bojí mluvit, nevím, každopádně při hodině dějepisu v jejich rodném jazyce jim teda pusa jela o všem možném, jen ne k tématu. Paní učitelka je uměla okřiknout a poradit si s nimi, ale přivedlo mě to na myšlenku, budu toho schopná já? Začala jsem přemýšlet, co je vlastně na učení to nejtěžší. Naplánovat hodinu? Vyložit látku? Stoupnout si před třídu? Mít trpělivost? Odpověď je asi komplexní. Nicméně jsem se tak nějak přenesla od strachu z toho, že musím žákům vysvětlit např. příčiny války k tomu, jak si asi poradím s tou nekázní? Až ze mě bude ostřílený mazák, tak to bude něco jiného, jenže co si počnu teď během praxe? Vím, že mi učitelé řekli, že se nemám bát na žáky zvýšit hlas, aby mi věnovali pozornost nebo dokonce pohrozit či dát poznámku. Už si představuju situaci, že přijdu se super naplánovanou hodinou a místo toho zůstanu stát před tabulí jako pecka, protože ze mě budou mít srandu a bude nám chybět vzájemný respekt, protože jsem pro ně někdo nový a uteču ze třídy s brekem. Musím pracovat na tom nedát na sobě znát nejistotu a hlavně na trpělivosti! Myslela jsem si, že jsem se jí už naučila v práci, ale to jsem se hodně spletla. Situace se ale lepší, řekla bych. Týden po napsání předchozího odstavce jsem sebrala odvahu a v hodině angličtiny se postavila vedle paní učitelky a zkusila si s třídou pracovat sama. Upřímně, nervozita pracovala na plné obrátky už v noci, kdy jsem se budila a přemýšlela, jestli na to mám nebo nemám. Byla to hned první vyučovací hodina, navíc ve spojené třídě, kde bylo asi 27 dětí, na výuku jazyka žádná sranda. Neměla jsem ani moc čas konzultovat mnou připravenou aktivitu s učitelkou, ale šla jsem do toho. Jaké bylo moje překvapení, když se mnou děti doopravdy spolupracovaly! Odpovídaly mi, byly samy zvídavé. Tak jsem si řekla, že na tom tak špatně nebudu a na zítřek mám naplánovanou další warm-up aktivitu. Za týden si ale možná troufnu vzít si celou hodinu, začíná mě to bavit. Ne každá třída je neukázněná… A ta která je, s tou se musíme taky naučit pracovat.
503	119	anglický jazyk	2	1	1	2	2	-1	1	2	Tento týden mám za sebou premiéru v roli učitelky. Ve chvíli, kdy jsem si začala plánovat hodiny a dělat přípravy jsem si najednou uvědomila, že pokazit se může opravdu cokoliv a že odhadnout čas a rychlost jakou žáci pracují je fakt fuška. O tom jsem se ostatně přesvědčila hned první hodinu, kdy jsem učila angličtinu v osmém ročníku. Nervózní jsem byla už večer před výukou, a to víc než před zkouškou z historie. Do školy ráno přišla ještě nervóznější, což na mě okamžitě provázející učitelka poznala a uklidňovala mě, že oni budou pravděpodobně ještě nervóznější než já. Ale po prvních pěti minutách ve třídě jsem zjistila, že to zvládnu, že mě to baví a nervozita ze mě spadla. Jenže nervozita ke mně prostě patří. Výuku jsem měla naplánovanou do několika částí, a tak nějak jsem doufala, že mi to vyjde. Jako zadní vrátka v případě, že mi zbude čas, jsem měla jednu aktivitu. Jenže už po deseti minutách mi bylo jasné, že jsem to neodhadla. Nepočítala jsem s tím, že jsou žáci tak šikovní (ono se mi to těžko odhaduje, když tu třídu vidím jednou). V hlavě mi začala blikat červená kontrolka, že mám chvilku na to vymyslet cokoliv, protože moje záložní aktivita by mě nezachránila, byla krátká. Celkem úspěšně, řekla bych, a taky rychle se mi povedlo vymyslet aktivitu navazující na to, co jsme dělali, a nakonec mi to časově vyšlo úplně tip top. Cítila jsem se opravdu dobře, hlavně proto, že jsem v této poměrně stresující situaci zvládla zachovat klid a za pochodu přemýšlet a improvizovat, když to bylo potřeba. Příště budu chytřejší a budu vědět, že musím předpokládat, že třída zvládne víc jak míň. Další hodina, která mě čekala, tak nebyla hodina angličtiny, ale hodina dějepisu. Udělat si přípravu taková fuška nebyla a myslela jsem si, že po zvládnuté hodiny angličtiny se nemusím ničeho bát, ale myslela jsem si to vlastně jen do večera téhož dne. Pak zase začaly pracovat nervy a v pátek čtvrtou hodinu už jsem se na náslechu angličtiny klepala, protože další hodina byla moje. Téma mojí hodiny byly První Přemyslovci, což je velmi pěkné téma, dokonce jsem i zkoušela. S učitelkou jsme se předem dohodly, že známku zkonzultujeme, ale před hodinou jsem se raději ptala, kdo z žáků je svědomitý a připravuje se, protože bych byla opravdu nerada, kdyby moje první hodina, první zkoušení a první známkování byly poznamenány tím, že jsem byla zklamaná a musela dát špatnou známku. Naštěstí to byla jednička, kterou mi schválila i učitelka. Celou hodinu jsem po očku pokukovala jak se učitelka tváří, její výraz byl ale neutrální, což mi moc nepřidalo, protože jsem měla celou dobu pocit, že můj výstup není nic moc (i když vloženému vtípku se zasmála). Po hodině mi ale dala zpětnou vazbu na můj výkon a ta mě velmi potěšila. Na tuto moji hodinu se taky přišla podívat jiná praktikantka, takže jsem po hodině dostala zpětnou vazbu jak od učitelky, tak od spolužačky. Stejně jsem ale pořád rozpačitá z toho, jestli je tohle ten způsob, jakým to chci dělat. Bohužel jsem zatím nepřišla na žádný lepší. Naštěstí mám ještě spoustu příležitostí vyzkoušet jiné metody a postupy.
504	119	anglický jazyk	3	1	1	2	2	-1	1	2	Učit..okolí mi neustále říká, že oni by to nikdy nezvládli, že by na to neměli nervy a že se diví, že jsem do něčeho takového šla. Když to člověk slyší stále a stále dokola, tak tomu pomalu začíná věřit. To se stalo i mě. Pořád jsem přemýšlela nad tím, jestli to zvládnu nebo ne, nad všemi těmi strašidelnými příběhy ze školství, jak jsou dnešní děti nezvladatelné a že si s nimi málokdo poradí. A co teprve s rodiči. S tímhle v zádech a hlavně v hlavě jsem na praxi nastupovala a říkala si, že teď si to zkusím, ať si říká kdo chce, co chce. Moje pocity v průběhu praxe se opravdu hodně lišily. Někdy jsem přicházela ze školy úplně hrůzou ohromena, někdy příjemně překvapena. Ale utvrdila jsem se v jednom: je to především učitel, kdo ve třídě musí zavést pravidla a třídu musí vést. Proto jsem po svých prvních odučených rozpačitá. Myslím, že jsem je zvládla dobře, ale zároveň myslím, že to jak na žáky působím jako učitel zjistím až později, až během praxe, kde odučím více hodin v jedné třídě. To se mi teď povedlo jednou když jsem v osmém ročníku učila dvě hodiny. První hodina klasická oťukávačka z obou stran, druhá hodina už jiná. Tak nějak jsem cítila, že mě ti žáci berou jako učitelku, ne jako praktikantku, která si tam na nich něco zkouší, což je vlastně asi pravda. A já za to byla ráda. Když mě poslouchali, když reagovali a ptali se, komunikovali a celkově byli aktivní, tak jsem z toho měla strašně dobrý pocit, že se to povedlo. Nebudu lhát, měla jsem dobrý pocit i ze sebe. Když jsem pak ještě dostala zpětnou vazbu, která byla také pozitivní, tak jsem si řekla, že jo, že tohle bych asi dělat mohla. Z počátku jsem se totiž velmi obávala, v souvislosti s těmi řečmi, co slýchávám , že tohle bude chvíle kdy zjistím, že ne, že tohle dělat v životě nebudu. Když jsem pak šla jedno páteční odpoledne po ulici a potkala jsem skupinku žáků a ti se na mě usmáli a pozdravili mě hlasitým: ´´Dobrý den, paní učitelko,´´tak mi to vážně znovu udělalo radost. I přes to, že jsem se ve škole zpočátku cítila jako takový narušitel, hlavně z pohledu vyučujícího, který mi musí uvolnit nějaké své hodiny, abych je mohla odučit já, tak se ukázalo, že to tak vlastně vůbec není. Dokonce jsme se s provázejícími učitelkami dohodly, že se za rok na praxích uvidíme znovu. Celkově pro mě tahle praxe znamená mezník. I přes počáteční obavy se nakonec ukázalo, že mě učit baví. Baví mě pracovat se žáky, baví mě jim pomáhat, vysvětlovat. Těším se na další praxi, těším se taky na nové situace, které nebudou vždy lehce zvládnutelné a právě proto se také těším na nové výzvy, které mi praxe a učitelská profese obecně přinese.
505	119	historie a křesťanská výchova	4	1	1	2	2	-1	1	2	Po prvních dnech praxe mám smíšené pocity. Hned na začátku jsem měla příležitost částečně vidět, jak ve škole probíhá vyšetřování šikany, které ve mně zanechalo velmi silné pocity. Takové věci, co si spolužáci dokážou říct, nebo dokonce udělat…Bylo to hodně silné. Nicméně začnu od prvních pocitů ze samotné výuce a tomu, jak jsem ji vnímala. Moc ráda jsem viděla konečně hodinu dějepisu, která měla smysl. Práce s textem, interakce, audiovizuální pomůcka. Všechno dobře propojené. Měla jsem z toho velmi dobrý pocit, hlavně když jsem viděla, jak sami žáci reagují a že dokážou použít znalosti ze staršího učiva a propojit to. Po hodině, když jsme si s provázející učitelkou sedly a bavily se o tom, co v té hodině proběhlo tak říkala, že je tohle ale bohužel jedna z mála tříd, ve kterých by to šlo takhle hladce. O tom jsem se taky měla přesvědčit hned následující hodinu. Jak už jsem zmínila, zrovna probíhalo vyšetřování šikany a paní učitelka, jakožto výchovná poradkyně musela být u toho. A co teď? Nebyl nikdo, kdo by to odsuploval, tak jsem dostala nabídku jít si to odučit. Hned se mi v hlavě začalo motat několik věcí: bez přípravy? Vůbec ty žáky neznám? Nevím ani, co probírají. A k tomu všemu je to můj první den. Na rozhodnutí jsem měla jen několik málo sekund, tak jsem do toho prostě skočila po hlavě. Byla to výzva, kterou jsem v ten moment přijala a byla zvědavá sama na sebe, jestli a jak se si s ní poperu. Učitelka šla se mnou, představila mě a k dispozici mi dala pracovní listy, se kterými jsme s dětmi pracovali. Ve třídě byla u žáka s LMR asistentka, takže jsem na ně nebyla úplně sama. Z některých dětí jsem měla velmi dobrý pocit, společně jsme pracovali velice dobře, někteří se naopak do práce moc nehrnuli. Nakonec jsem ale takovou naprosto neplánovou hodinu zvládla a měla ze sebe dobrý pocit. Velmi mě potěšilo, že když jsem odcházela, tak se mě někteří chlapci ptali, jestli je ještě přijdu učit a myslím, že mě dobře přijali. Od začátku praxe mě ale trápí jedna důležitá věc, a sice to, jak tady budu učit. Jak budu učit tyhle děti? Tahle škola je totiž jiná než takové, jaké jsem doposud znala. Je tu převážná většina dětí, které jsou dyslektici, dysgrafici, či mají jiné SPU. A já se bojím, že si s tímhle problémem nebudu umět poradit. Styl výuky, jakým probíhá například angličtina mi není blízký a vůbec jsem se s ním neztotožnila, ale bylo mi naznačeno, že odchýlit se od toho, na co jsou zvyklé by pro ně nebylo dobré. Tahle, zatím krátká, zkušenost mi ale pomohla začít se na školu dívat jiným pohledem. Zbavila mě těch pověstných růžových brýlí a začala jsem si uvědomovat, že škola nejsou jenom jedničkáři a třídy, které dobře prospívají. Jsou to taky děti, které potřebují pomoc učitele víc než jiní a je jen na učiteli, jak se s takovou situací vypořádá a zvládne ji. Musím říct, že velmi obdivuji učitelský sbor z Merhautovy, protože situace, se kterými se denně potýkají nejen v hodinách, ale taky o přestávkách, by jistě pro mnoho učitelů byly silně demotivující.
507	120	matematika	1	4	4	5	4	4	4	4	Pro svůj první zápis jsem si zvolil hodinu zeměpisu, kde jsem měl náslech a zapisoval jsem si průběh výuky. Hodina započala krátkým brainstormingem s žáky, jakožto opakování z minulé hodiny. Žáci se aktivně zapojovali a plně věnovali svoji pozornost učiteli. Žáci měli vyjmenovat vše, co si zapamatovali z minulé hodiny a učitel pojmy psal na jednu stranu tabule, kterou pak, po ukončení brainstormingu, na zbytek hodiny zakryl. Po ukončení výuky pak znovu křídlo tabule se zápisy odkryl a s žáky porovnal nabyté vědomosti z proběhlé hodiny. Tento postup hodnotím velmi kladně a přišlo mi, že i žáci byli spokojení, kolik se toho za danou hodinu naučili. Hodina samotná pak probíhala střídavě debatou s žáky a demonstrací nabytých vědomostí z učebnice a pracovního sešitu na zemském globu (globus a model Země bylo hlavní téma hodiny). Na žácích bylo vidět, že je toto téma zajímá a nedošlo k žádným kázeňským problémům, či vyrušování. Jen v případě čtení z učebnice žáky mi přišlo neefektivní, neboť když jeden z žáků četl nahlas výklad z učebnice, většina ostatních žáků mu věnovala minimální pozornost. Když jsem tuto zkušenost s učitelem po hodině konzultoval, on sám souhlasil s mým názorem, avšak podotkl, že tento způsob interpretace výkladu z učebnice je během hodiny ten nejefektivnější. Osobně si nejsem jistý, jak tuto metodu interpretace výuky zefektivnit, aby bylo zapojeno více žáků. Jediná možnost je přimět střídání žáků při čtení určitých úryvků výkladu, což byl žáky alespoň přimělo věnovat textu větší pozornost. Ale délka těchto textů k přečtení byla vždy omezena na jeden až dva odstavce textu, proto střídání čtení mezi žáky nebylo nezbytně nutné. Další zajímavou událostí bylo hodnocení trestu jednoho z žáků. Minulý týden během přestávky byli dva žáci za vyrušování a nevhodné chování napomenuti tímto učitelem. Učitel jim zadal trest v podobě sepsání referátu o zemském tělese a gravitaci. Jeden z těchto žáků tuto hodinu referát donesl (druhý chyběl). Po přečtení referátu jej učitel hodnotil kladně a referát oznámkoval jedničkou do žákovské knížky. Nejsem si úplně jistý, jestli je kladné hodnocení „práce za trest“ dobrou výchovnou metodou. Učitel sám pak s tímto názorem souhlasil a podotkl, že podobné tresty dává jen velmi zřídka. Jinak se hodina nesla ve velmi dobrém duchu. Učitel látku názorně demonstroval a žáky aktivně zapojoval, proto i přes dvě výše zmíněné výtky, nemohu hodinu hodnotit jinak než velmi kladně.
508	120	matematika	2	4	4	5	4	4	4	4	Dalším případem jsou líní studenti. Není příliš neobvyklé, že se všude vyskytují žáci, kteří si nepíší zápis (i přes fakt, že je zápis do sešitu učiteli kontrolován). Stejně tak neustále zapomínají pomůcky a domácí úkoly. V jedné hodině matematiky jsem chvíli pracoval s jedním studentem, kterému byla diagnostikováno lehké ADHD. Tento žák se nijak netají tím, že zápis považuje za zcela zbytečný a nepřesvědčil jej ani fakt, že když jsem ho vyzkoušel z probírané látky, nevěděl prakticky nic a k odpovědi se dopracoval jen s pomocí napovídajících spolužáků. U výše zmíněného studenta chápu, že jeho přístup k učivu je podmíněn jeho diagnózou. Nicméně není zdaleka jediný, který k řádnému plnění školních povinností není dostatečně motivován. U jednoho takového studenta učitelce, které jsem byl zrovna na náslechu, doslova ruply nervy a seřvala ho na tři doby. Ani tak však nedošlo k žádnému výraznému zlepšení studentova přístupu k učivu během následujících hodin. Osobně mi tento problém dost vrtá hlavou, proto bude tento deník spíše motivací k diskusi než popis či analýza konkrétní události. Jak tedy mám studenty dostatečně motivovat k lepším výkonům? Je mi jasné, že tento problém není možné zcela eliminovat. Vždyť i já odevzdávám tento deník dva dny po termínu, za což se hluboce omlouvám, ale zpátky k mému dotazu: Je lepší žáky motivovat trestem nebo odměnou? Má vůbec význam ho/ji neustále špatně hodnotit, když sám/a neprojevuje žádnou odezvu? U učitelů jsem si všiml několika různých praktik. První výše zmíněná bylo napomenutí před třídou, další je pak zkoušení každou hodinu, dokud se výsledky nezlepší. Poté učitelé využili různých trestů (většinou formou referátů a jiných prací). Zatím jsem se však nesetkal s tím, že by učitelé kontaktovali rodiče. Spíše konzultovali postup daného žáka ve sborovně a snažili se najít vhodné řešení problém. Další problém je ten, že žáci jsou naprosto různorodí lidé s různými zájmy a vizemi do budoucnosti. Je tedy zcela logické, že některé studenty dané učivo bavit nebude, tudíž jejich zájem o probíranou látku a motivace k řádné a produktivní práci bude minimální. Já sám si moc dobře, pamatuji, jak jsem trpěl při výuce poválečné literatury, která mě absolutně nebavila. Je nějaký způsob, jak takové studenty zabavit?
509	120	matematika	3	4	4	5	4	4	4	4	Během vyučování jsem se několikrát setkal s tím, že postup výuky různých témat není úplně ideální. A měl jsem mnohokrát potíže s tím, že probíraná látka vyžaduje postupy, které žáci zatím ještě neznají. Typickým příkladem je sčítání a odčítání zlomků. Žáci jsou nuceni smíšená čísla nejdříve převést na zlomky, poté je sečíst a až nakonec znovu upravit, vykrátit a převést na smíšené číslo. To ale nutně vede k tomu, že se žáci při svých výpočtech obvykle ztrácejí ve zbytečně vysokých číslech, které z tohoto postupu nutně plynou. Když jsem žákům řekl, že celá čísla si mohou odložit stranou a počítat pouze zlomky, tak jsem narazil na problém, že žáci prozatím neumí počítat se zápornými čísly. Přijde mi nelogické se s žáky pouštět do operací, během kterých se mohou setkat s problémy, které nejsou schopní řešit a musí je tak obcházet zbytečně složitým a zdlouhavým způsobem, který nutně vede k větší pravděpodobnosti výskytu numerických chyb. Toto však není jen otázka matematiky. V zeměpise jsem učil o mapovém měřítku, přestože žáci ještě nejsou schopni popsat nutné náležitosti mapy. A při plánování s učitelem jsme se dohodli, že samotné téma mapy započneme až v následující hodině. Učitelé mi rovněž říkali, že je možné některé postupy přeskočit. Jenže je tu ten problém, že žáci pak nestíhají při případných zkouškách na víceletá gymnázia. Chápu, že není nutné učit žáky derivovat, protože pomocí derivace je hledání extrému kvadratických funkcích značně jednodušší a rychlejší, ale v případě zlomků neznalost operací se zápornými čísly vidím jako hrubý nedostatek.
510	120	zeměpis	4	4	4	5	4	4	4	4	Prozatím jsem bohužel nestihl více než dva náslechy, přesto se jedná o velmi naplňující zážitek. Matematiku shrnu velmi rychle – rozšíření lineárních rovnic o závorky a desetinná čísla zvládli žáci poměrně hravě. Jen dva žáci, kteří měli tu smůlu, že jsem seděl při náslechu přímo za nimi, měli námitky k jejich výpočtům hned z první ruky, neboť se nejednalo o právě nejnadanější. Mnohem zajímavější však byla výuka zeměpisu, která výše zmíněnému náslechu předcházela. Jednalo se o třídu 7. A a žáci zrovna psali test z regionální geografie – přesněji Asie. K mému obrovskému překvapení bylo nutné, aby učitelka před začátkem testu nakreslila na tabuli směrovou růžici, protože i v této třídě žáci nebyli schopní spolehlivě určit světové strany – a to i přes směrovou růžici na tabuli, opakované upozornění ze strany učitelky, kde se jaká strana Asie nachází (v jednotlivých verzích písemné práce měli za úkol stručně charakterizovat danou část Asie). Dokonce se žáci několikrát zeptali i během testu. Výsledky jsem bohužel ještě neměl možnost vidět, nicméně by mě vůbec nepřekvapilo, kdyby někdo z žáků psal o jiné části Asie, než měl v zadání. Na konci náslechu jsem se neudržel a poprosil učitelku o slovo. Po třídě bylo rozvěšeno několik tematických map různých kontinentů, včetně mapy celého světa a pomocí nich jsem se pokusil žákům vštípit co nejvíce pomůcek pro určení správné světové strany (SEVERSKÉ státy, dálný VÝCHOD, divoký ZÁPAD, JIHOafrická republika…atd.). Učitelka tento můj vstup hodnotila kladně, nicméně mě upozornila, že je velmi nepravděpodobné, že by to na žáky mohlo mít nějaký významnější vliv. Bohužel nemohu zatím říct, jak přesně písemka dopadla, či zda si žáci lépe osvojili znalost světových stran. Vše se dozvím v nadcházejících hodinách. Proto prosím omluvte stručnost tohoto deníku. Mohu vám slíbit, že následující deníky budou mnohem košatější a plné zajímavějších zážitků.
511	120	zeměpis	5	4	4	5	4	4	4	4	Od dvou náslechů se již událo mnohé. Měl jsem naprosto špičkové hodiny s aktivitou, která žáky zaujala a bavila, ale i ty naprosté propadáky, kdy se mi po celou dobu hodiny nedařilo prakticky nic. Hlavní kámen úrazu pro mě byl přechod s aritmetiky do algebry, se kterou jsem se na minulé praxi nesetkal (učil jsem jen do sedmé třídy, kde se algebra nevyskytuje). Tento typ matematiky se od svého předchůdce liší tím, že se v matematických výpočtech objevuje neznámá, žák se tak dostává do abstraktnějších sfér matematiky a učitel musí mít mnohem propracovanější přípravy, aby hodinu ukočíroval. Mnozí si to moc neuvědomují, ale učitel je také jen člověk a také se občas stane, že mu nějaké to znaménko ujede, sem tam se přepočítá, upíše… Všechny tyto drobnosti pak vedou k nevyhnutelným patáliím s chichotajícími se dětmi a ztrátou času při hledání chyby (pokud to ovšem učitel nedělá záměrně). Příprava příkladů s výsledky, postupem a všemi nutnými náležitostmi je více než nutná. Nejenže učitel pak bude mít přehled o tom, kde přesně studenti pravděpodobně udělají chybu, může si také naplánovat demonstraci případných jevů, se kterými se žáci setkají při počítání. Nicméně algebra sebou nese i jeden drobný neduh, se kterým se učitel musí potýkat – puberta. Obzvláště žáci devátého ročníku mají druhé pololetí (po přijímacích testech na střední školu) přirozeně „na párku“ a nějaký kotangens je pro ně naprosto zbytečná věc. Otázka „k čemu nám to bude?“ je tak na denním pořádku a vyhledat dostatečně uspokojivou odpověď je taktéž o poznání složitější. Jak mám tato zosobnění Dunningův–Krugerova efektu zaujmout kotangensem? S přihlédnutím k faktu, že zrovna tato funkce je pro jejich potřeby asi tak užitečná jako stěrače u ponorky? Výuka zeměpisu je pro mě o poznání jednodušší, protože není tak abstraktní a žáci i více reagují. Jedna třída dokonce byla schopná po mém působení na škole správně určit světové strany, což považuji za ohromný úspěch. Opět jsem si konečně vyzkoušel výuku i ve starších ročnících a výuka byla o poznání zajímavější. Tady se mi právě povedlo vytvořit úžasnou hodinu, kde studenti hráli soutěž v týmech a na základě indicií určovali geografické prvky Evropy (já jim poskytoval indicie a skupina, která uhádla správně, dostala bod). Výsledek byl pak zakončeným krátkým opakování na konci hodiny, kde se všechny poznatky shrnuly do jednoho zápisu (respektive nákresu v mapě). Velmi mě překvapilo, jak rychle někteří žáci dokázali vyhledávat poznatky v atlase a rychle je zařadit, a to i přes fakt, že jsem je nijak nešetřil. Jediný problém této aktivity spočíval v tom, že jsem žáky tamní třídy neznal. Stalo se tak, že tam byla skupina, která výrazně předháněla zbytek v získaných bodech, zatímco další skupina nezískala za celou dobu jediný bod (a to i v případě, že jsem jim dal velmi jednoduchý příklad pro hledání v atlase). Ale hlavní je, že jsem přiměl žáky pracovat s informacemi a vyhodnocovat tak správně řešení na základě předložených indicií. Po seznámení s žáky si myslím, že by mohla být tato aktivita o to efektivnější.
512	121	anglický jazyk	1	1	2	1	1	1	2	1	Svoji pedagogickou praxi jsem začala vykonávat na základní škole Masarova 11, v Líšni, v Brně, kterou jsem navštěvovala sama jako žákyně. Kromě momentální praxe zde vedu již čtvrtým rokem volnočasové aktivity, kroužky, jako například keramiku, korálkování, či angličtinu hrou. Vyučující, u které praxi vykonávám, si stále pamatuji z let, kdy ještě ona učila mě jako žačku a také z pedagogických praxí na bakalářském studiu. Je velmi sympatická, mladá a pamatuji si, že byla mezi dětmi vždy oblíbená. Svoji praxi na magisterském studiu jsem započala náslechy. Seděla jsem v poslední lavici a pouze pozorovala, jak paní učitelka učí, jak komunikuje s žáky a ti, jakou s ní mají interakci. Velkým překvapením pro mě bylo, že žáci na mě nijak nereagovali. Moje první náslechová hodina se odehrávala v 8.B. Paní učitelka mě nepředstavila, začala hodinu jako bych tam nebyla. Nikdo se nezeptal, kdo jsem, neprohlíželi si mě, nešeptali si mezi sebou, nestyděli se. Jednoduše žádná reakce. Pamatuji si, že když k nám, v mých studentských letech, někdo přišel do hodiny, tak jsme se styděli nebo se snažili být vzorní před tím konkrétním člověkem. Ale v této třídě, ani v žádné jiné, jsem nepozorovala žádnou odezvu. Nicméně, když jsem procházela třídou, pomáhala žákům se cvičeními, když paní učitelka někoho zrovna zkoušela, nebo když jsem kontrolovala, jak pracují, tak spolupracovali. Řekla bych, že dokonce byli rádi, že jsem jim pomohla. Když se později procházely výsledky, tak ti „slabší“ žáci, kterým jsem pomohla a skontrovala jim jejich cvičení, se hlásili, protože si byli svoji odpovědí jistí a chtěli být vyvolaní. Uvidíme, jak se to bude dále ve třídách vyvíjet. Mám za sebou zatím jen první čtyři hodiny, takže svůj názor si teprve utvářím. Tuto základní školu i pedagogy, kteří zde vyučující, si pamatuji velmi dobře. Jsem zvědavá, jaké to bude pozorovat vše z jiného úhlu pohledu, jako budoucí pedagog.
513	121	anglický jazyk	2	1	2	1	1	1	2	1	První hodiny mé praxe jsem započala náslechy, později jsem však chtěla být aktivnější a s vyučující jsem se domluvila, že si na následující hodiny sama připravím nějaké aktivity. Ofotila jsem si z každé třídy učebnici a látku, kterou žáci zrovna probírali a doma jsem vytvořila různé křížovky, hry, například bingo, také gramatická cvičení a slovíčka z jejich lekce v učebnicích. Dala jsem si s tím velmi záležet a potěšilo mě, že mě paní učitelka pochválila poté, co jsem ji tato cvičení představila. Nicméně, když jsme přišly do třídy, řekla mi ať se posadím dozadu. Myslela jsem si, že chce s žáky ještě něco sama probrat a později v průběhu hodiny mi je přenechá. Po tom, co s žáky udělala mnou vytvořené cvičení, jsem pochopila, že jsme se zřejmě špatně domluvily. Ve výuce jsem si netroufla ji přerušit, tak jsem ji nechala tato cvičení s žáky udělat. Poté jsem jí v kabinetu znovu vysvětlila, že bych měla být aktivní v hodinách v průběhu mé praxe i já, a že jsem ta cvičení s žáky chtěla udělat sama. Do další hodiny mě posadila vedle chlapce se speciálními potřebami, protože mu ten den nepřišla jeho asistentka. Stále jsem si nepřišla dostatečně zapojená do výuky, alespoň jsem ale pomáhala někomu, kdo mou pomoc opravdu potřeboval. Každé cvičení jsem mu musela znovu vysvětlit, kontrolovat ho, překládat s ním věty, aby jim dostatečně rozuměl nebo mu psát zápis nové látky do sešitu, či zakládat pracovní listy do jeho portfolia, protože ani to sám nezvládal. Další cvičení, která jsem si doma připravila, zůstala nevyužita, protože jsme je ten den neprošli, a po týdnu už žáci brali jinou látku. Ze začátku byla tedy těžší organizace s vyučující, co se domluvy týče. Nakonec jsme se shodly, že si nastuduji látku na další hodinu, dohodla jsem se s ní, co a jak probrat a odučila jsem celou hodinu. Asi jsme se toho zprvu obě obávaly a paní učitelka mi nechtěla přenechat její hodinu, ale nakonec vše proběhlo bez problémů. Nyní si vždy dopředu rozdělíme, co, a která z nás v hodině s žáky probere, či zda odučím celou hodinu já. Poté si řekneme, co bylo dobré, a co je zase potřeba příště udělat jinak a lépe. Občas se také domluvíme na nějaké speciální aktivitě, kterou vedeme spolu. Jedna z nich nám ale nedopadla tak, jak jsme si představovaly. Stalo se to v třetím ročníku, kde jsme společně vylepily barevné lístečky po stěnách a nábytku, na kterých byly napsané anglické věty, např.: „I am fine, thank you.“ Nebo: „I am 5 years old.“ apod. Jedna z nás měla číst nahlas tyto věty česky a děti měly chodit po třídě a hledat danou větu anglicky. Ze začátku se to zdálo jako dobrý nápad, děti ale začaly být velmi soutěživé, běhaly po třídě, praly se o lístečky, či celou dobu stály u jednoho a čekaly, až ho přečteme. Došlo dokonce i k pláči. Shodly jsme se na tom, že příště tuto hru raději vynecháme, nebo ji lépe promyslíme. Většina ostatních aktivit nám, k mé radosti, dopadla velmi hezky.
514	121	anglický jazyk	3	1	2	1	1	1	2	1	Nikdy jsem si nemyslela, že budu preferovat učení na druhém stupni. Raději učím starší žáky než mladší děti. Neustálé poznámky a dotazy mladších dětí v průběhu mého vysvětlování a snažení je vyčerpávající. Velmi často je to totiž tak, že se snažím vysvětlit nějakou novou látku, či pravidlo a žáci, zejména v prvních třídách, mě přeruší otázkou typu: „My pojedeme teď v neděli k babičce a ona bude péct husu. Peče vaše babička taky vždycky husu, když přijedete?“ Jiným příkladem je hlásení se žáka a já v domnění, že má nějaký dotaz k učivu, ho vyvolám: „Paní učitelko, příští týden půjdu k paní zubařce a tam se už konečně rozhodne, jestli budu mít ty rovnátka nebo ne. Já bych je chtěl mít, ale bojím se, že mě to bude bolet.“ Do toho začne diskuze v celé třídě, zda je lepší mít rovnátka nebo ne, apod. Tudíž jsem si postupem času uvědomila, že i když jsou děti v prvních třídách velmi roztomilé a mám je ráda, tak raději chodím učit do vyšších tříd. Nevadí mi ani pubertální vtípky, narážky, či komentáře, lépe se s nimi popasuji. Na druhou stranu, vytvořit nebo najít různé doplňkové materiály k výuce pro první třídy nebo začátečníky, je mnohem jednodušší. Asi bych to tedy shrnula tak, že příprava na hodinu pro mladší děti je snazší, zato samotné vyučování upřednostňuji u starších žáků. V deváté třídě jsem dovolila žákům používat mobilní telefony pro překlad slovíček. Mají je neustále u sebe, ať v kapsách nebo pod lavicí. Zjistila jsem, že jde celkem jednoduše poznat, jestli používají překladač a dávají pozor, či jsou na sociálních sítích. Většinou ale byli za toto povolení velmi vděční a snažili se toho nezneužívat, jelikož je to v ostatních hodinách zakázané. Později se mne jeden žák zeptal na slovíčko a já jsem si nemohla vůbec vzpomenout. Místo toho, abych začala v duchu panikařit a cítit se trapně, že něco nevím, jsem se zeptala jsem celé třídy, kdo to slovíčko vyhledá a do pár vteřin jsem už znala odpověď. Ten žák, který to zjistil jako první, se potom cítil pyšný, jako vítěz nějaké soutěže. Jsem ráda, že jsem dokázala ze zakázané věci vytěžit něco dobrého. Den ode dne byly hodiny praxe pro mě jednodušší. Klíčové bylo se pořádně na hodinu připravit. Měla jsem vždy pečlivě nastudovanou učebnici, nachystané nějaké materiály navíc, různé hry a křížovky pro rychlejší jedince, nebo pro případ, že by přestala pracovat technika. Poslechy jsem si vždy prvně zkusila pustit doma nebo v kabinetě. Jednou mi přestal fungovat CD-přehrávač těsně před poslechem. Věděla jsem, že vzadu v učebnici jsou vypsané transkripce k poslechům, tak jsem žákům sdělila, že je budu číst já. Byl to zrovna rozhovor mezi dvěma kamarády, tak jsem i střídala hloubku a barvu hlasu. Žáky to nakonec velmi bavilo a bylo to zase něco nového. Další zkušenost pro mě.
516	121	německý jazyk	5	1	2	1	1	1	2	1	Před příchodem na praxi se vždy s vyučujícím pevně domluvíme, jak bude hodina probíhat a kdo danou látku či aktivitu odučí. Občas se také domluvíme na nějaké speciální aktivitě, kterou vedeme spolu. Nyní už učím i celé hodiny. Nikdy jsem si nemyslela, že budu preferovat učení na druhém stupni. Svůj druhý obor, anglický jazyk, vyučuji jak na prvním, tak i na druhém stupni a uvědomila jsem si, že raději učím starší žáky než mladší děti. Neustálé poznámky a dotazy mladších dětí v průběhu mého vysvětlování a snažení je vyčerpávající. Velmi často při mé snaze vysvětlit novou látku či pravidlo mě žáci, zejména v prvních třídách, přeruší otázkou typu: „My pojedeme teď v neděli k babičce a ona bude péct husu. Peče vaše babička taky vždycky husu, když přijedete?“ Jiným příkladem je hlásení se žáka a já v domnění, že má nějaký dotaz k učivu, ho vyvolám: „Paní učitelko, příští týden půjdu k paní zubařce a tam se už konečně rozhodne, jestli budu mít ty rovnátka nebo ne. Já bych je chtěl mít, ale bojím se, že mě to bude bolet.“ Do toho začne diskuze v celé třídě, zda je lepší mít rovnátka nebo ne, apod. Tudíž jsem si postupem času uvědomila, že i když jsou děti v prvních třídách velmi roztomilé a mám je ráda, tak raději chodím učit do vyšších tříd. Nevadí mi ani pubertální vtípky, narážky, či komentáře, lépe se s nimi popasuji. Na druhou stranu, vytvořit nebo najít různé doplňkové materiály k výuce pro první třídy nebo začátečníky, je mnohem jednodušší. Asi bych to tedy shrnula tak, že příprava na hodinu pro mladší děti je snazší, zato samotné vyučování upřednostňuji u starších žáků. V deváté třídě jsem dovolila žákům používat mobilní telefony pro překlad slovíček. Mají je neustále u sebe, v kapsách nebo pod lavicí. Zjistila jsem, že jde celkem jednoduše poznat, jestli používají překladač a dávají pozor, či jsou na sociálních sítích. Většinou byli za toto povolení velmi vděční a snažili se toho nezneužívat, jelikož je to v ostatních hodinách zakázané. Později se mne jeden žák zeptal na slovíčko a já jsem si nemohla vůbec vzpomenout. Místo toho, abych začala v duchu panikařit a cítit se trapně, že něco nevím, jsem se zeptala jsem celé třídy, kdo to slovíčko vyhledá a do pár vteřin jsem už znala odpověď. Ten žák, který to zjistil jako první, se potom cítil pyšný, jako vítěz nějaké soutěže. Jsem ráda, že jsem dokázala ze zakázané věci vytěžit něco dobrého.
517	122	občanská výchova	1	1	1	2	2	2	2	2	Moje provázející učitelka na matematiku je mladá slečna, se kterou jsme si hned potykaly, a působila na mě fakt v pohodě. V hodinách, v kterých jsem u ní byla na hospitaci, na mě působí hrozně odměřeně, tak jako neosobně. Za těch 14 dní jsem ji neviděla ani jednou, že by se v hodině usmála. Je pravda, že v hodinách si žáci nic nedovolují, ve třídě je ticho. Ale obávám se, že k ní nikdo nechová žádný „větší vztah“. Co mě vždycky bodne do uší… Někdo si začne povídat, ona je okřikne slovem MLČTE! a hodí k tomu vražednej pohled. Mlčte! To mi přijde jako hrozný slovo. Takový diktátorský J Podle mě by měl mít učitel s žákem vztah postavenej nejen na principu já jsem autorita a ty jsi malý dítě, který mě bude poslouchat. Já bych s těma děckama chtěla být i trochu kámoš J To, jak je má provázející učitelka chladná, mě někdy až děsí. Taková je ovšem jenom ve třídě před žáky, když odcházíme z hodiny, jakoby z ní něco spadlo, jakoby shodila masku „paní nedostupná“. Dneska jsem se setkala se situací, která mi celý den leží v hlavě. Přemýšlím nad tím, jak ji správně řešit, jak bych ji řešila já… V deváté třídě měla paní učitelka v plánu rychle zopakovat vzorečky a vytýkání. Vyvolala jednu žačku, aby šla vypočítat příklad na tabuli týkající se právě vzorečků. Po desetiminutovém trápení, kdy slečna musela být maximálně frustrovaná, ji paní učitelka dokopala ke správnému výsledku. Šlo opravdu o jeden ze základních příkladů a nikdo ze třídy si s ním nevěděl rady. Učitelka měla ke třídě rozmluvu ve stylu, že to snad nemůžou myslet vážně, že to neumí, že je to látka z předchozího ročníku. Všichni odpovídali, že jim paní učitelka, kterou měli minulý rok, sice řekla, že nějaké takové vzorečky existují, ale skoro nic na ně nevypočítali. Učitelka pokračovala tím, že jí samozřejmě nezbyde nic jiného, než se k látce vrátit. Že to ovšem není první věc, na které se zasekávají a že pokud to takhle půjde dál, není dost možné, aby probrali veškerou látku, která je na devátou třídu připravena. Zeptala se, kolik lidí chce jít na střední školu a dál promlouvala k nim. Přijímačky jsou v dubnu a co si jako myslíte? Tohle je úplný základ a vy to neumíte, navíc nebudeme stíhat to, co by se stihnout mělo, co tam jako budete dělat? Navíc vám to bude samozřejmě chybět i dál, protože na střední budou navazovat na to, co umíte ze základky. Ve třídě bylo hrobové ticho. Paní učitelka monolog zakončila tím, že se samozřejmě nedá nic dělat a musí látku procvičit teď. Po lavicích vyvolávala žáky k tabuli a diktovala jim úplně nejzákladnější příklady. Bylo opravdu vidět, že děcka nemají absolutně tušení, že se s tím vážně nesetkávaly. Přišlo mi to hrozně smutný. Po hodině odcházím s provázející učitelkou do kabinetu a říkám jí, že je mi těch děcek líto, že za to nemůžou. A ona že ví, že jí je jich taky líto, a že je to ale fakt šílený. Bavily jsme se o tom, jak takovou situaci řešit, že je to vážně průser. Že to není první látka, kterou s bývalou učitelkou žáci neprobírali a co ona teď bude dělat. Asi tak za dvě minuty zaklepala na dveře kabinetu jedna žačka deváté třídy s tím, jestli by jim učitelka nemohla dávat jednu hodinu týdně navíc, kde by se to pokusili aspoň trochu dohnat. O doučování mělo zájem 11 žáků ze 13. Říkám si, ty jo, tak to je fakt super! Ty děcka mají zájem! O to víc mi jich bylo líto. J Ta bývalá učitelka jim to pěkně pokazila… Jak bych to řešila já? Nevím jestli bych je stresovala s tím, že na střední budou mít problémy, že budou mít problémy už u přijímaček.. Spíš bych jim doučování nabídla sama od sebe a určitě bych jim na doma dala příklady na procvičení, což se u kolegyně nestalo.
518	122	občanská výchova	2	1	1	2	2	2	2	2	Dnes jsem poprvé vyučovala. Jednalo se o hodinu matematiky v sedmé třídě. Při násleších jsem si všimla nepřetržité nepozornosti jednoho z žáků. Jednalo se o Matyáše. Nad tím, jak ho zaujmout jsem přemýšlela už několikrát při hospitacích v této třídě. Zároveň jsem nechtěla, aby se nějaké opatření vztahovalo pouze na něj. Napadlo mě, že bych do hodiny vzala molitanový míček a na začátku hodiny jsem žákům řekla, že kdykoliv v průběhu hodiny můžu míček komukoliv hodit a pokud to nechytí, dostane na doma nějaký úkol navíc. Říkala jsem si, že by to mohlo být třeba účinnější, než když budu žáky neustále napomínat a budu na ně zvyšovat hlas. Myslela jsem si, že formou „hry“ to bude zajímavější a pro žáky poutavější. Když jsem toto opatření žákům sdělovala, dívala jsem se převážně na již zmiňovaného Matyáše. Ten měl výraz, v kterém jsem nedokázala číst. Pravdou je, že se během hodiny neotočil ani jednou a celou dobu dával pozor. Skoro pokaždé, když jsem se na něco zeptala, se hlásil, ale výraz v jeho tváři byl pořád stejný. Připadalo mi, že je takový otrávený, že ho to moc nebaví, že ho hodina obtěžuje, zdálo se mi, že se tváří ukřivděně, smutně, vlastně ten jeho výraz nedokážu ani pořádně popsat. Žáka jsem několikrát vyvolala k tabuli, pokaždé měl stejný výraz. Přemýšlím nad tím, čím to je… Bylo to tím, že jsem tam byla nová a on se cítí nějak ohroženě? Bylo mu nepříjemné, že když jsem upozorňovala na nepozornost, dívala jsem se na něj? Ale já přeci nemůžu dělat, že nic nevidím, že mi to nevadí, když mi to vadí, že je vše v pořádku. Chtěla jsem si s nimi ujasnit pravidla. Vypadalo to, že se mi to dokonce i povedlo. Jenom nevím, co výraz v jeho obličeji měl znamenat. Leží mi to v hlavě zbytek dne a přemýšlím nad tím, co jsem měla udělat jinak. Nic mě ale nenapadá. Snad jsem ho nedostala do pro něj nepříjemné situace. Mám se ho zeptat, jestli je všechno v pořádku? Jestli jsem ho něčím naštvala? Co vlastně jeho výraz znamená? Možná ano. Třeba se dozvím, kde je problém. Anebo se takhle tváří vždycky, a já si to beru jenom moc osobně. Jen bych byla vážně moc nerada, kdyby se kvůli mně a mému přístupu cítil v hodině někdo nekomfortně.
519	122	občanská výchova	3	1	1	2	2	2	2	2	Na občanskou výchovu mám za provázejícího učitele fyzikáře. Učitel tedy nemá aprobaci na občanku. Jednou za 14 dní, někdy jednou za tři týdnu vyučuje společně s externí učitelkou, která občanku učila doteď. Ta je aktivní, žáky zapojuje do výuky, má pro ně připravované různé aktivity. Můj provázející učitel má přípravu na hodiny „na háku“. Když za ním přijdu do kabinetu před hodinou, má otevřenou wikipedii a čte si, o čem tak asi bude hodina. Když jsem měla hodinu já, příprava mi zabrala x hodin. Říkám si, jak je tohle možný. Občanka je pro něj asi nepodstatný předmět, působí to na mě tak, že společně s žáky přetrpí 45 minut a tím to končí. Jenom to, že hodina probíhá v učebně fyziky je mi nepříjemné. Já bych chtěla, aby byli žáci v půlkruhu, všichni tím pádem byli v centru dění a aktivně se zapojovali. Když dělali prezentace, vypadlo to hrozně. Přečetli tři odstavce, který před hodinou zkopírovali z wikipedie, ve finále vůbec nevěděli, o čem vlastně mluvili a učitel jim za to dal jedničku. To sem teda jako vážně nepochopila. Jak jim za něco takovýho může dát jedničku? Ptala jsem se ho na to a on, že je to jenom občanka, že jim nebude dávat horší známky. Co to je za přístup tohle to.. Byla jsem z toho v takovým zvláštním rozpoložení… Tento týden počítal s tím, že přijde externí učitelka, která nakonec nepřišla, ale on se na hodinu vůbec nepřipravoval. Snažil se navázat na mnou odučenou minulou hodinu, kdy z toho mám takový pocit, že si není jediným slovem, které říká, jistý. Pořád se na mě dívá a očima se mě ptá, jestli to teď říká správně. No... J Potom žákům pustí na čtvrt hodiny video. Jednalo se o divadelní představení Katovna-Bible. S náboženstvím to vlastně nemělo vůbec nic společnýho! Navíc dozadu to nebylo ani slyšet, protože se v učebně žáci mezi sebou bavili. To jsem opravdu nepochopila… Sedím v poslední lavici a vlastně vůbec nechápu, co se to tady teď děje. Nakonec se dostane k extremismu a fanatismu a to asi takovým způsobem, že se ho žáci zeptají na nějakou skupinu a on jde na wikipedii a něco o skupině hledá. Jako moderní technologie fajn, ale přijít absolutně nepřipravený na hodinu, to mě zarazilo. Jasně, že nevím vždycky všechno, ale tohle mi přišlo trochu moc. Doufám, že do takové fáze já nikdy nedospěju! Po minulé hodině mi jako zpětnou vazbu řekl, že moje hodina byla hodně výkladová a jako cíl na další polovinu praxe mi doporučil používat moderní způsob výuky. Říkám si, že jestli moderní způsob výuky vidí v tom, že budu celou dobu něco vyhledávat na netu, nebo že jim pustím vtipnou scénku, která nemá s tématem nic společného, tak nevím… J Nevím moc, co si z toho mám vzít.
520	122	matematika	4	1	1	2	2	2	2	2	Tento semestr provádím praxi na školách v Brně. Vzhledem k tomu, že jsem minulý semestr praxi absolvovala na malém městečku, byla jsem zvědavá, jak bude praxe probíhat tady. Jak velkou změnu zaznamenám mezi chováním „městských“ a „vesnických“ dětí. Při prvních násleších jsem zjistila, pro mě, šokující věc. Ovšem věc se netýkala chování žáků. Ve třídě jich možná je o něco více, ale chování mají zcela stejné. Moje provázející učitelka na občanskou výchovu mě už před prvním náslechem informovala o tom, abych neočekávala žádné zázraky, že jsou žáci neukáznění, na některé že platí pouze vyhrožování písemkou. Po mých předchozích zkušenostech jsem počítala s tím, že žáci nemusí dávat pozor stejně, jako v jiných hodinách. Občanskou výchovu někteří žáci chápou jako volnou zábavu. Když v hodině učitelka vyvolávala žáky, buď aby odpověděli na otázku, nebo aby četli z učebnice, povětšinou neznala jejich jména. Dokonce jednoho žáka oslovila: „no ty! Já prostě nevím, jak se jmenuješ, tak čti!“ To jsem zůstala opravdu poněkud zaskočená. I kdyby na škole byla paní učitelka od začátku školního roku, je to přece jen už dlouhá doba na to, aby si jména pamatovala. A pokud ne, proč nevyužívá jmenovky? Říkala jsem si, že já bych tedy nikdy neoslovovala žáka „hej ty, nevím, jak se jmenuješ“. To je přece strašný. Učitelka na mě působí tak, že s žáky nemá vybudovaný žádný vztah. A chce, aby ji respektovali. Když přece chci, aby mě respektovali žáci, musím projevit respekt i já vůči nim. Znát jména žáků je, dle mého názoru, naprostý základ. Má provázející učitelka asi nemá vůbec na čem stavět. O žáky neprojevuje zájem. Zájem z ní necítím ani z jejího výrazu, ani z přístupu, a už vůbec ne z oslovení. Její přístup je naprosto neosobní. Když já neprojevím zájem o ně, nebudou projevovat ani zájem oni o mně, tudíž ani o předmět, který vyučuji. Potom se budeme motat v kruhu.
521	122	matematika	5	1	1	2	2	2	2	2	Již dvakrát za svoji praxi jsem se setkala s tím, že mě provázející učitelé napomenuli za to, že jsem se žákům omluvila za něco, co jsem neudělala, nebo nenaplánovala dobře. Stalo se tak u dvou různých učitelů. První taková situace nastala, když jsem žákům špatně vysvětlovala látku, zkrátka a jednoduše jsem se spletla. Již v hodině jsem si to uvědomila a řekla jsem, že to vlastně říkám špatně. Následující hodinu, když jsme navazovali, jsem se žákům ještě jednou omluvila za chybnou informaci z předchozí hodiny. Žáci na omluvu reagovali s pochopením a moji omluvu normálně přijali. Po hodině mi paní učitelka řekla, že jsem jim neměla říkat, to, že jsem něco udělala špatně, že by si toho skoro ani nemuseli všimnout. Tato poznámka mi přišla při nejmenším zvláštní. Přijde mi normální, že když udělám chybu a jsem si jí vědoma, že se žákům omluvím a věc uvedu na pravou míru. Druhá situace nastala v hodině, kde jsem měla pro žáky připravenou skupinovou práci, ale časově mi to nevycházelo tak, jak jsem si myslela, že to vycházet bude. Vzhledem k tomu, že jsem s nimi chtěla příklady potom společně vyřešit, musela jsem skupinovou práci ukončit dřív, než žáci stihli vypočítat všechny příklady. Řekla jsem, že jsem hodinu měla lépe časově naplánovat, abychom zvládli všechno. Že se omlouvám. Po hodině mi provázející učitelka řekla, že jsem před žáky rozhodně neměla říkat, že jsem udělala něco špatně. Že jsem to měla spíše formulovat tak, že jsou pomalí, a že kdyby se víc snažili, mohli stihnout všechno. Opravdu pořád nechápu, proč bych před žáky nemohla přiznat svoji chybu. Chybovat je přece lidské a i učitel je jenom člověk. Já se ani teď, ani v budoucnosti nehodlám nad své žáky jakkoliv povyšovat. A maskovat své pochybení, nebo to dokonce přetransformovat na neschopnost žáků mi přijde šílené. Vnímala jsem to tak, jako by mě provázející učitelky varovaly před tím, že bych snad tímto přístupem mohla ztratit autoritu. Pokud chci dosáhnout pouze formální autority s tím, že se nikdy nemýlím, pak prosím. Ale tak já bych to dělat nechtěla. Myslím si, že tím, že uznám svoji chybu, nebo se žákům omluvím, ukazuji svoji lidskou stránku a férovost. A dle mého názoru právě takový přístup žáci ocení.
522	123	český jazyk	1	1	1	1	1	1	1	1	První den jsem se s kolegyněmi snažila doslova „vecpat“ do základní školy přes všechny ty děti, které stály před dveřmi a překřikovaly se navzájem. Děti vůbec nevnímaly, že někdo chce projít dovnitř a nechtěly ustoupit ani o krok. Tato situace mi přišla velmi legrační, ale jen do chvíle, než jsem si uvědomila, že bych tuto cestu „divočinou“ měla absolvovat jako učitel každý den. Uvnitř už jsem se cítila velmi příjemně a všechny obavy ze mě spaly. Velkým překvapením pro mě byl vzhled tříd. Osobně jsem se ještě nesetkala se třídami, ve kterých má každý svoji lavici. Přišlo mi, že děti i přestože jsou kousek od sebe, mají k sobě daleko. Mně osobně, by takové lavice vůbec nevyhovovaly a snažím se pořád přijít na to, proč mi to přijde tak zvláštní a v čem je to vlastně dobré. Dále bych chtěla popsat mé vnímání dvou autistů. Každý z nich byl v jiné třídě. První z nich byl velmi hlučný s výraznými gesty. Neustále v hodině něco povídal, ať už spolužákům, asistentce nebo i sám pro sebe. Byl velmi akční i při opakování učiva, hlásil se a byla na něm vidět snaha. Vnímala jsem jej jako super kluka, se kterým by mohla být i legrace a vůbec bych na první pohled nedokázala říci, že je u něj něco jinak. Naopak druhý autista byl na pohled velmi stydlivý a bojácný. Pouze seděl a téměř vůbec se nevyjadřoval. Při čtenářské dílně si s knihou zalezl do rohu, nasadil si kapuci a četl. Když pak třída seděla v kroužku a povídala si o knihách, zpozorovala jsem, že se chlapec přihlásil, ale mluvil tak tichounce a já nedokázala rozeznat jediné slovo. Bylo pro mě velmi zajímavé oba chlapce pozorovat. V hodině slohu zadala paní učitelka slohovou práci na 20 minut na téma: Můj životní vzor/antivzor. Téma mi přišlo velmi vhodné pro 9. třídu a byla jsem zvědavá, jaké slohové práce budou žáci mít. Paní učitelka nám samozřejmě práce dala přečíst a některé byly opravdu legrační a další zase velmi vážné a propracované. Někteří berou za svůj vzor svého tátu, sourozence a někteří jako antivzor vnímají například svoji sousedku nebo paní v šalině. Pro mě bylo velmi zajímavé, že žádná z dívek nebere za vzor svoji maminku a raději píší o sousedce, která chodí po dvoře v kalhotkách. Opravdu mě to donutilo přemýšlet nad jednotlivými dívkami a kdyby bylo na mně, tak bych chtěla ve slohové práci i důvod, proč si danou osobu vybraly. Chtěla bych tímto navázat na další situaci. V paralelní třídě žáci reagovali slohovou prací na povídku Smrt panenky od Viktora Dyka. Když si další hodinu o povídce povídali a paní učitelka se zeptala, kdo zažil podobnou situaci doma, jako ta malá dívka v povídce, bylo vidět, že mnoho žáků smutně sklonilo hlavu a mlčeli. V té chvíli bylo ve třídě opravdu hrobové ticho. Paní učitelka pochopila a přešla k dalšímu tématu. Jako učitelka bych takovou otázku asi nikdy nepoložila celé třídě. Nečekala bych, že by se mi tam někdo před dvaceti dalšími dětmi začne svěřovat o rodinné situaci. Velmi mě ale čtenářské dílny zaujaly a těším se na další hodiny v tomto duchu.
523	123	český jazyk	2	1	1	1	1	1	1	1	V tomto deníkovém záznamu bych se chtěla věnovat spíše vztahům ve třídě a více žákům než samotné výuce. Pokaždé hodině ve třídě máme s paní učitelkou feedback a řešíme i chování jednotlivých žáků. Ve třídě nastala situace, kdy jsme s paní učitelkou nesouhlasily obě studentky, co docházíme na praxi. Odemykaly jsme aulu, kam chodíme na čtenářské dílny a kluci už byli poněkud rozesmátí a něco si pořád šeptali. Čtení probíhalo klidně. Poté si vždy všichni sednou do kroužku a sdělují si, co si zapsali do podvojného deníku. Z ničeho nic se kluci začali smát. Nikdo nevěděl proč. Jeden z kluků měl velmi pronikavý smích a učitelka jej „vyhodila“ z kroužku. My studentky jsme seděly téměř vedle „vyhozeného“ žáka. Samy jsme se potají smály tomu, jak se kluci v kroužku snaží zadržet smích. Ale nesmáli se jen kluci. Dvě z dívek rozesmály vždy chlapce mimo kroužek a ten rozesmál kluky v kroužku. Učitelku smích tak rušil, že chlapce poslala za dveře. Po skončení hodiny si ve třídě nechala tři kluky a chtěla vědět důvod, proč se smáli. Kluci se jí snažili vysvětlit, že si na něco vzpomněli a řešili to už před hodinou. Dívkám nikdo nic neřekl… při feedbacku jsme paní učitelce říkaly, že nám přišlo nespravedlivé, jakým způsobem situaci vyřešila. Ona si stála za svém, že určitě začal on a také, že dívky viděla. Nechtěly jsme se v tom dále rýpat, tak jsme přešly dalším tématům, ale mrzelo nás, jak to nakonec dopadlo. Dále nám dala paní učitelka do ruky slohovku, která nám vyrazila dech. Chlapec přinesl do školy elektronickou cigaretu, a protože si žáci mysleli, že to ve třídě bude smrdět, nastříkali po třídě voňavku. Nic netušící paní učitelka nechápala… Ve třídě je však autista a ten vše prozradil paní asistentce a ta samozřejmě poslala informaci dále. Autistu ostatní kluci začali slovně napadat a on přestal chodit do školy. Chlapec za donesení cigarety do školy dostal třídní dudku. A teď zpět ke slohové práci… text byl plný negativních pocitů… pocitů zbytečnosti, zoufalství, smutku… nemohla jsem uvěřit, že něco takového může napsat tak energický mladý kluk. Nejprve jsem si myslela, že je špatný z té dudky, ale na konci práce je popsán důvod, láska. Je zajímavé sledovat tyto dospívající děti, jaké pocity prožívají a také, co všechno jsou ochotni pro mladou lásku udělat. Teprve po přečtení práce paní učitelka i my pochopili, jak všechno bylo… že se chlapec chtěl vytáhnout před klukama a holkou, která se mu líbí. Úplně se mi na chlapce změnil pohled a vždy, když jsem v té třídě, si vybavuji jeho slova. A na závěr něco veselejšího. Při hodině literatury probírali žáci Františka Halase a dostali ukázku básně Amundsen. Paní učitelka se zeptala, kdo byl Amundsen a jeden chlapec vykřikl „ten má svoji vodku“. Velmi zajímavé bylo, že žáci opravdu nevěděli a všichni si pod jménem představili alkohol.
524	123	český jazyk	3	1	1	1	1	1	1	1	Poslední týdny moje praxe vypadala tak, že jsem vždy přišla s paní učitelkou do třídy a sedla jsem si dozadu a tiše pozorovala hodiny. Snažila jsem se pozorovat v akci jak paní učitelku, tak děti ve třídě. Bylo velmi zajímavé pozorovat věci, které vyučující nevidí… nebo možná jen nechce vidět. Například, když si chlapci posílali dopisy. Paní učitelka se otočila k tabuli a dopis letěl skoro přes půlku třídy. Mám pocit, že vůbec nevnímali, co se v hodině děje. Přemýšlela jsem, jestli se smát nebo třeba chlapcům naznačit, že je vidím. Když jsem v té třídě později učila, dávala jsem si na ně opravu pozor. Pokud mi chlapci za zády opravdu něco prováděli, tak mají spíš můj obdiv, než abych jim to měla za zlé. Ničeho jsem si nevšimla, ale paní učitelka přechozí hodinu zřejmě také ne. Také nastal čas si hodiny odučit. Snažila jsem se o co nejpečlivější přípravu. Vše si předem promyslet. Zjistila jsem, že dělat si přípravu je velmi důležité, ale není potřeba si ji dělat tak pečlivou u každé třídy. Pokud bych měla srovnávat šestou a devátou třídu… v devítce jsem vždy vše stihla rychleji, než jsem si naplánovala. Půlka třídy se vůbec neprojevovala a dělali si své. Tak alespoň někdo semnou komunikoval. Musím ale říci, že se šesťáky se mi pracovalo mnohem lépe. Byli mnohem více akční a neustále semnou chtěli o něčem diskutovat, například… ve slohu jsme si povídali o tom, jak napsat dopis… strhla se dlouhá debata… jedna žákyně se mě ptala, jestli si myslím, že to doručovatelky čtou. A přidávali se do toho další a další. Velmi jsem se s nimi nasmála a dozvěděla se spoustu jejich zkušeností s poštovními doručovatelkami. Na tuto hodinu jsem si přichystala papíry a obálky, aby si zkusili, jaké to je napsat dopis. Mnoho z nich nikdy žádný dopis nepsali a velmi tuto aktivitu uvítali. Dopisy jsem jim nechala a předem jsem již řekla, že kdo chce, může si adresáta vymyslet anebo i klidně dopis opravdu poslat svému kamarádovi, rodičům nebo komukoliv jinému. Děti byly nadšené… teda většina… a já měla opravdu radost a domů jsem opravdu odcházela s úsměvem na rtech. Hodiny se šestáky mě vždy baví. Co je pro mě problémem, jsou jména. Mrzí mě, že nemůžu všechny oslovovat jménem. Napsat cedulky zabírá velmi času. Hodně by mi to ale pomohlo být k dětem blíže. Ty akčnější děti už samozřejmě znám, ale se všemi jsem ještě neměla tu čest, a to je opravdu škoda. Také je velmi těžké si ta jména vůbec zapamatovat, pokud je slyším pouze jednou a vidím je pouze zezadu na náslechách a také jsou to velmi často jména cizí. Snažím se na tomto velmi pracovat, abych si tu komunikaci ulehčila a pro ty děti to bude určitě také příjemnější, když je budu oslovovat jmény.
525	123	český jazyk	4	1	1	1	1	1	1	1	Pro svoji praxi v druhém semestru jsem si vybrala opět fakultní školu, tentokrát v Bohunicích. Na základní školu jsem šla s menší nervozitou než při svoji první praxi, ale samozřejmě se mi hlavou honilo spoustu otázek: Jaká bude moje provázející paní učitelka? Jaké třídy učí? Jaké děti jsou na této škole? A mnoho dalších. Zatím jsem měla zkušenost s devátou třídou, s šestou třídou a milou paní učitelkou. Nastal den D a společně s mými kamarádkami jsme vyrazily na praxi. Uvítání bylo příjemné. Přivítala nás paní sekretářka, pan ředitel i pan zástupce. Všichni působili velmi pohodově. I provázející paní učitelka byla velmi milá a příjemná. Ulevilo se mi. První hodiny byly spíše o pozorování dětí než stylu učení paní učitelky. Byly jsme varovány před jednou třídou, kterou jsme navštívily až poslední hodinu. V sedmé třídě probíhaly dva referáty. Paní učitelka má své žáky dobře naučené a všichni věděli, co mají dělat a jak se v hodině chovat. Její přístup byl autoritativní i přátelský zároveň. Druhá třída, do které jsme šly byla osmá třída. Celou hodinu jsme ze zadní lavice pozorovaly chlapce před námi. Měl sluchátka v uších a velmi chytře a nenápadně přepínal písničky na mobilu, který měl položený na tašce. Měl náš veliký obdiv, protože vždy, když ho paní učitelka vyvolala, hned věděl, kde má pokračovat. Neuvěřitelné. Chlapec vedle něj celou hodinu střídal papír o velikosti A4 na úplně malinké kousíčky. Sledovat tyto dva chlapce byl vážně zážitek. A konečně se dostávám k závěru prvního dne a ke třídě, před kterou jsme byly varovány. Když jsme s paní učitelkou vešly do třídy, všechny pohledy směřovaly jen na nás. Nebyly to úplně příjemné pohledy, ale nikdo nic špatného nepronesl… nebo jsme to alespoň neslyšely. Právě proto jsme měly z té třídy strach, jelikož směrem k minulým praktikantkám lítala dost vulgární slova. Žáci se na nás ze začátku hodiny hodně otáčeli, ale pak si nás přestali všímat a vše proběhlo v naprostém klidu. Dále musím popsat a vyzdvihnout chlapce z osmé třídy, té „hodnější“ třídy. Přišly jsme jako obvykle do třídy a chtěly se usadit vzadu vedle dvou chlapců. Než jsem si sedla, chlapec vedle mi říká: „Ta židle nefunguje, je rozbitá,“ byla jsem hodně překvapená, že mi vůbec něco takového řekl. Ukázal mi, jak moc je rozbitá a zajistil mi dokonce jinou. Byla jsem mu vážně vděčná. Nemusel mi nic říkat a stačilo by málo k tomu, abych seděla na zemi. Po výměně židle žáci psali písemku na vedlejší věty. Měla jsem velké nutkáni oplatit chlapci jeho upozornění na moji židli a nakreslit mu alespoň jeden graf na souvětí. Bohužel paní učitelka byla velmi bystrá a já neměla odvahu chlapci ani zašeptat správné řešení. Doufám, že v dalších hodinách, ať už u paní učitelky nebo možná v mé vlastní výuce se mu budu moct odvděčit.
526	123	český jazyk	5	1	1	1	1	1	1	1	Přemýšlím, čím bych asi začala v mém druhém reflektivním deníku. Zážitky z praxe si snažím urovnat v hlavě vždy, když odcházím ze školy. Začnu tedy situací, která se stala ještě při náslechu. Každou hodinu literatury má jeden nebo více žáků referát na knihu, kterou si sami vybrali a přečetli. Dívky si většinou nosí moderní romány a kluci často volí něco snadnějšího jako je Deník malého poseroutky. V sedmé třídě si jeden chlapec přinesl Honzíkovu cestu. Referát prezentoval velmi hezky, ale hodnocení paní učitelky nebylo pozitivní. Vzít si na referát v sedmé třídě Honzíkovu cestu bylo pro ni nepřípustné a brala to jako výsměch. Mně osobně bylo chlapce docela líto. Nevypadalo to jako výsměch. Co ale vypadalo jako výsměch byl referát v osmé třídě, kdy chlapec přinesl knihu Jak krteček ke kalhotkám přišel. V knize byly téměř jen obrázky a textu bylo vážně málo. Celá třída se mu smála a bylo vidět, že i on se tomu vysmívá. Když to paní učitelka začala řešit, proč to udělal, řekl, že věci do školy se mají dělat pouze ve škole a od čeho jiného by ta škola byla, a že svůj volný čas nehodlá trávit školou. Sama jsem v hlavě přemýšlela, jak bych tuto situaci řešila. Jak přinutit někoho číst, když nechce. Zadávat žákům referáty, aby mi pak v hodině dělali takové věci. Na minulé praxi měli žáci čtenářské dílny. Mně osobně se ten nápad líbí, ale jako pozorovatel jsem viděla, že pro některé žáky je to jen hodina „volna“. Je tedy těžké nějak žáky zaujmout knihou. Z referátů bych přešla k vlastní výuce. První hodina byla úžasná. Ve slohu jsme stavěli s žáky věže z novin a byla u toho vážně legrace. Kluci se mě snažili podplatit, aby vyhráli a nakonec z toho vznikly velmi hezké slohové práce. Tento dobrý pocit vystřídal, ale hrozný pocit z další hodiny. Ve třídě plné osmáků jsme měli probrat Krále Lávru. Pracovali jsme s textem ve skupinkách a jedna skupinka, která byla složena ze čtyř kluků a jedné holčiny vůbec nechtěla spolupracovat a kluci „házeli“ úkoly na spolužačku. Neustále jsem je musela napomínat a dokola vysvětlovat, co mají dělat. Bylo to pro mě hodně unavující a byla jsem nešťastná, že jedna skupinka mi ničí celou hodinu. Další týden jsem pro ně měla nachystanou hru, ale do té třídy jsem šla se strachem. Hodina ale proběhla opravdu dokonale. Nikdo neměl řeči, že něco nechápe, všichni pracovali, nikdo na nikoho naházel úkoly. Nemohla jsem tomu ani uvěřit, že to proběhlo tak pohodově. Pocit štěstí, pohody, nadšení a optimismu mi vydržel celý den. Doufám, že i další hodiny v této třídě budou probíhat stejně.
527	124	občanská výchova	1	1	1	1	1	-1	1	1	Občas je třeba na sobě nedát znát, co si přesně myslíte a přitakat, možná i trochu naznačit že jim rozumíte a soucítíte. I učitelé s dlouhodobou praxí potřebují trochu povzbudit. Je třeba mít oči otevřené a snažit se nasávat co se děje kolem a je rozhodně zapotřebí vidět děti v různých hodinách, jak pracují a jak reagují na různého vyučujícího. Není nejvhodnější si znepřátelit někoho kdo je vaším patronem, i když s ním úplně nesouhlasíte, je potřeba hlavně poslouchat, naslouchat a všímat si i vztahů v kabinetu, a pak si udělat obrázek sám a trochu se pídit po tom co člověk říká, a hlavně co za tím vězí… Při prvním setkání a hospitaci u vyučující jsem byla trochu rozpačitá. Přišla o něco později, než jsme se domluvili, což by mi vůbec nevadilo… Vyučující nebylo zrovna zdravotně dobře, ale postoj k dětem „každá minuta dobrá, když přijdu pozdě“ mě trochu zarazila, ale spíše jsem vyčkávala, co tedy uvidím v hodině. Trochu jsem tušila, že vztah mezi ní a dětmi nebude zrovna vřelý. V rychlosti mě zasvětila do právě probírané látky. Prohodila, že to jde s nimi pomalu, a že se není čemu divit, že si nedělá přípravu, při takovém tempu, jaké mají. Zvládnou s dětmi udělat jen pár cvičení a možná něco zopakují. Dříve učila na gymplu/střední a tam to „jelo“… nabyla jsem docela dojmu, že to trochu očekávala od těchto dětí. Děti mají francouzštinu jako druhý jazyk, není pro ně tolik důležitý. Jistý nezájem se projevil i v hodině. Nejprve byli sedmáci, úplní začátečníci, učí se teprve písmenka, napočítat do dvaceti. Tyto aktivity dělají už asi měsíc a půl. Trochu mi přišlo, že spíše nemají vůbec žádný vztah k francouzštině, proč by se něco takového měli učit…. trochu jako kdyby šli už rovnou podle učebnice. První hodina vypadala poměrně chaoticky, nikdo neposlouchal, vyučující často překřikovala děti a usměrňovala, děti absolutně nevnímaly, že mají ve třídě někoho navíc, kdo je pozoruje. Jedna slečna, sedící asi tak uprostřed, neustále otočená dozadu. Několikrát se střetla s mým pohledem, ale brala to jako naprostou pohodu, neustále si povídala s jinýma, když už měla něco říct k tématu, tak to byla většinou blbost. Při práci s učebnicí pracovala „jakože její sousedka pracuje“ a ona se pak jen k ní koukala. (Asi bych ji zkusila přesadit, klidně se sousedkou, tak aby za nimi už nikdo neseděl a trochu více vyvolávala a zapojovala). V opačném rohu naopak byl chlapec, který v testu moc dobře neuspěl… problém mu dělala čísla. Celou hodinu si něco kreslil, když se k němu vyučující přiblížila a ptala se na to, jak to má s těmi čísly, tak nenápadně vše schoval a říkal, že neví, proč mu to tak nejde… jakmile odešla tak dál kreslil, i po tom co jsem mu naznačila že by měl trochu dávat pozor… dál kreslil a pak vystřihoval nakreslené UFO. Celková atmosféra byla špatná hodně hluku a překřikování se (i já jsem z toho začínala byt už docela nevrlá). Vyučující si nevšímala toho, co všecko děti provádí, spíše se snažila jet dál…bylo vidět že navzájem se nálada učitelky a nálada dětí ovlivňují. Už jsem si tak trochu vytipovávala a přemýšlela kde podchytit (až budu učit) nepozornost…. Přemýšlela jsem, jak je nejlepší reagovat na to, co dělají…. Jestli zabavit něco a sprdnout že teď se pracuje…. nebo spíše zvolit akčnější aktivitu, ať tedy trochu upustí energii a pak dát naopak zklidňující cvičení… Tato nálada se přenesla i do druhé třídy kde byli deváťáci. Vyučující měla stejný přístup, možná ještě více neochotný, spíše se netěšila. V hodině se objevil ten samý problém, děti byly ještě více roztržité, házely si vlaštovky, papírky po sobě, jeden se snažil ustřihnout vlasy druhému, opět se překřikovaly (vytanuly mi vzpomínky na to, co se dělo i občas u nás na základce). Jeden chlapec sedící úplně ve předu „vůůůůbec“ nespolupracoval, seděl v lavici, dělal že skoro usíná, (trochu frajírek) …. Asi v půli hodiny ho vyvolala vyučující, konečně se zvedl a šel si do poličky pro učebnici a pomalu… (jakože to má hodně na háku) si opět sedl…. Vzadu byly holky na mobilu s taškami na lavici, za kterými je kryly (mobily mají zakázané mít zapnuté, natož používat v hodinách). Trochu oříšek, nad kterým jsem přemýšlela byl kluk, který má při ruce asistenta… vyučující z něj nebyla nadšená, což mi sdělila před hodinou. Tento klučina má vícero specifických poruch. Zatím moc nevím, co je úkolem asistenta… a při spolupráci s ním jsem ani moc nevěděla co přesně se očekává od asistentské práce právě s ním. Každý si s žákem zajisté utvoří nějaký svůj režim, s čím mu pomáhá. (Při obou hodinách jsem lovila v paměti a vymýšlela akčnější způsoby na opakování a procvičování) Další den praxe jsem z hodin měla naopak lepší pocit. Stále zůstávala trochu nechuť vyučující jít do hodin, ale přišla dříve, a hledala cvičení a něco jsem ji poskytla i já. No… trochu to její nadšení pro přípravu bylo i tím, že má příště přijít zástupkyně na hospitaci… na to byli upozorněni a připraveni sedmáci (někdo bude zkoušený, všichni si sednou více dopředu, budou se snažit a dávat pozor). Nepřipadalo mi to úplně nejvhodnější. Ano každý výuku přizpůsobí, aby odpovídala daným požadavkům (nejde vždy hodinu úplně naplánovat a dodržet vzhledem k okolním vlivům), ale pocit, že to „uděláme jen pro paní zástupkyni, ať má radost, mě nechá na pokoji, a i vy pak budete mít zas taky pohodu“ byl aspoň pro mě docela zřejmý. Nicméně z hodin v tomto dni jsem měla dobrý pocit. Hodina u deváťáků byla příjemnější a děti byly klidnější. Já spolupracovala s klučinou místo asistentky, dovysvětlila jsem mu trochu učivo, na které chyběl, dala mu nějakou radu a občas jej opravila, zvládl udělat celé poměrně těžší cvičení. Jde vidět, že inteligenčně problémy nemá, spíše mu to trvá trochu déle a potřebuje trochu kontroly. Po rozhovoru s vyučující jsem zjistila, že chlapec jindy bez asistenta zlobí, moc se nechytá a narušuje hodinu (což je logické). Trochu mě mrzí, že není více vyvoláván, i třeba na věci, které už si stihl vyplnit…je asi trochu asociální, možná i trochu vyčleněný tím, jak se mu nechává čas, ale pak už nemá moc možnost se zapojit do toho dění a být oceněn před spolužáky. Vyučující byla sama potěšená a více se snažila, více obcházela děti a odpovídala na otázky. Ovlivnění bylo oboustranné. Opět tahle nálada přešla i do další hodiny, využila má jednoduchá cvičení, která jsem ji nabídla. Dětem se to líbilo podstatně více než suché diktování. I učitelka se zasmála, když děti ukazovaly, co vzešlo. Tip na vlastní hodinu -> rozhodně je třeba vymyslet aspoň do každé hodiny cvičení, které bude akčnější, zábavnější na procvičení (pár jednoduchých nápadů které lze obměňovat) a vyvolávat děti které nejsou tak akční, nebo se jen spíše nehlásí… Také je důležitá příprava cvičení a rozmyšlení si hodiny a také snažit se jít k dětem pozitivněji naladěná, neboť jde poznat, že to má velký vliv na atmosféru celé hodiny.
528	124	občanská výchova	2	1	1	1	1	-1	1	1	Čtvrtek večer je ve znamení příprav, chystání prezentace, pomůcek i oblečení a časového plánu hodiny. Pátek je den, kdy začínám doopravdy učit. Náplň hodiny je dána, nejprve je na řadě test na opakování a poté referáty. Třídy šestáků probírají stejné učivo tak mám i možnost jakéhosi srovnání, jak se s nimi spolupracuje a především, můžu si všímat progresu ve vlastním pociťování a způsobu, jak s nimi hovořím a pracuji. Ráno na mě dolehla trochu nervozita, ale zároveň jsem se i těšila. V paní učitelce na OV mám důvěru, vzor, ke kterému se snažím přiblížit (což si myslím je velká výhoda směřovat k něčemu co se vám líbí, co považujete za správné a co je váš jakýsi ideál). Když jsem nervózní nebo něco očekávám, zmocňuje se mě potřeba mít jednoduché věci pod kontrolou, což mi dodává klidu, a tak kontroluji neustále věci, jestli jsem na nic nezapomněla a snažím se alespoň trochu rozmluvit prozpěvováním si při poslechu oblíbených písniček. V celku se cítím natěšeně ale i nervózně a napjatě. Moc nevím, co všechno očekávat a na co se ještě připravit, jestli budou děti spolupracovat nebo rušit, nebo nespolupracovat, nebo se stydět a bát. Prostě tam půjdu a uvidím… Jen co jsem začala mluvit, dostatečně hlasitě… doufám… můj hlas mi zněl nějak divně, trochu výš, než by mi bylo příjemné a normální. Nervozita nebo se mi to jen zdálo? Nikdy jsem nemusela mluvit tak nahlas… uvědomuju si, z vlastní zkušenosti na gymplu či VŠ, že nebylo nutné při vlastních referátech, kdy musíte předstoupit před třídu (kterou znáte či alespoň částečně) mluvit tak nahlas. Bylo to jednodušší, neboť jsme byli starší a věc nás buď zajímala, takže jsme poslouchali, či naopak vůbec nezajímala, tak jsme si dělali vlastní věci, ale nerušili a moc radši na sebe neupozorňovali (na ZŽ si již moc nepamatuju). Po rozdání papírů s testy zadám pokyn k práci, ale co teď? Mám začít procházet nebo si jít sednout, nebo jít před tabuli? Začala jsem tedy pomalu procházet, a tím tak získávala více sebejistoty. Děti jsem se snažila navádět nápovědami a odpovídala jsem na dotazy či se je snažila trochu povzbudit. Myslím, že jsem je obešla všechny spravedlivě a u těch, co vypadaly více nešťastně a ztraceně jsem se zastavila o trochu déle. Ale taky jsem je nechtěla svým chozením a nakukováním znervózňovat či „prudit“. Někomu to není zrovna příjemné, když někdo, kdo má „učitelskou autoritu“ kouká na vaše chyby, či domnělé chyby (já to neměla moc ráda, ale vyučující měla trochu jiný přístup, spíše nás upozornila na to, že si něco máme opravit a šla dál). Doufám, že jsem tuto možná „nepříjemnost“ vyrovnávala tím, že jsem je chválila za to, že tam mají správné věci a snažila se je „nakopnout“ k pokračování. Zajímavé mi přišlo že u 1. třídy mi pocitově připadalo, že test píší déle a více se ptají v 2.třídě naopak, kdykoliv jsem během testu objasňovala otázky či napovídala, všichni zbystřili a pozorně naslouchali a celkově působili klidněji. V obou hodinách jsem byla moc ráda za přítomnost asistentky pedagoga, která procházela zároveň se mnou třídu a nahlížela taktéž do testů a případně radila. Zajímavé mi přišlo, že jsem si moc přítomnosti učitelky a asistentky nevšímala ve smyslu, že bych z toho byla nervózní (trochu mi to zpětně připomnělo maturitu, kdy před vámi sedí přibližně 3-4 učitelé, ale zkouší vás pouze jeden a ti ostatní se můžou pak doptat…. trochu je vytěsníte… ). Další část hodiny byla o referátech, zvolila jsem strategii, že se nejdříve představím já, neboť mě děti ještě neznaly a také abych je uvedla do další aktivity. Asi jsem trochu pospíchala, a tak jsem všechny informace v prezentaci neřekla. Snad to nebylo na škodu, ale chtěla jsem spíš, aby prezentovaly děti. V první třídě se všichni hlásili a chtěli prezentovat (i tady lze vidět, že jsou trochu více sdílnější, ale i povídavější během hodiny), v té druhé třídě už ne tolik (spíše se trochu styděli a možná jím i dělá více problém něco prezentovat před ostatními), ale ke konci se taky více hlásili. Vidím, že tady je u mě potřeba zapracovat na usměrnění dětí, když se zvyšuje šum. Hůře se mi vyvolávaly děti, neboť ještě neznám jejich jména. Uvědomila jsem si po těchto hodinách, že je velmi mnoho vjemů, které jsem doposud nevnímala a ani nezahrnovala do svého vnímání ze zadní lavice třídy. Je to vnímání času, kterého není mnoho, zvlášť když děti kladou dotazy, je třeba si zapsat do ŽK ….Prozatím nedokážu odhadnout, kdy už se můžeme blížit ke konci hodiny a tak mě často ani nenapadlo zkontrolovat hodinky. Ještě také nemám naučené/synchronizované usměrňování dětí a zároveň vnímání co nejvíce informací od dětí, abych mohla klást otázky cílené na právě prezentujícího žáka a jeho téma. V této chvíli mi pomohla trochu jako „berlička“ paní učitelka, která třídu usměrnila. Také je to vlastní postoj, co s rukama, hlídání si vlastních reakcí, občas se mi nepovedlo to úplně uhlídat. Učitelkou jsem byla upozorněna že říkám často „jo“ (tak aby to neodkoukali a nepoužili proti mně) a já si uvědomila i vliv pražského pobytu tedy „ý “. Z první hodiny jsem odcházela s trochu zvláštní úlevou, vcelku dobrým pocitem a s komentářem, že jsem „zpocená až na zadku“ :). Na druhou hodinu jsem šla už celkem uvolněněji i hlas jsem měla níž… V závěru hodiny mi trochu vadilo, že jsem nestihla hodinu uzavřít a také dávat více zpětnou vazbu dětem+ hodnocení na jejich prezentace... tady vidím cestu kde je třeba se zlepšovat. Děti samozřejmě ve chvíli zvonění jsou jako na jehlách a mé reakce nejsou ještě pohotové, tak je usměrňovala paní učitelka místo mě. Po absolvování těchto mých prvních hodin jsem se cítila poměrně spokojeně, že jsem to zvládla. A přestože jsem byla trochu nervózní a nebylo to ještě ideální, tak mě to bavilo. Vím, na co si teď musím dávat víc pozor a mám trochu představu na čem zapracovat a jak vůbec probíhá hodina. Také jsem se cítila dost unaveně jako bych byla po nějaké zkoušce, a tak nějak to ze mě spadlo.
529	124	občanská výchova	3	1	1	1	1	-1	1	1	V pondělí opět přicházím do hodiny francouzštiny se zásobou aktivit. Děti k jazyku nemají moc vztah a hodiny je moc nebaví, proto se snažím vymýšlet a hledat aktivity, aby aspoň nějakým způsobem trochu pracovali. Příprava mi trvá déle a připravuji si více cvičení, avšak dopředu již vím, že cvičení nestihneme. Cvičení se snažím střídat a zaměřuji je na probíraná slovíčka a gramatická pravidla. Také se snažím, aby si i samy něco našly v textu, který jsme již dělaly například v učebnici. I přesto, že jsem poměrně unavená a v této třídě není jednoduché zaujmout děti a vůbec je nějak přivést k tomu, aby trochu pracovali, přicházím do hodiny s úsměvem a snažím se trochu energie přenést i na děti. Nejprve jsem děti pomocí vylosovaných papírků rozdělila do skupin… na což asi nejsou děti moc zvyklé… nevím. (Podle vyučující francouzštiny jsou skupinová cvičení fajn, ale pak se nic nestihne… moc s tím nesouhlasím, stejně když dostanou nějaký úkol v hodině, tak jej plní minimálně ve dvojici, protože si radí či opisují jeden od druhého.) Děti dostaly do skupinek úkol a nejrychlejší měly slíbenou jedničku za aktivitu. Z počátku tato aktivita vypadal slibně, ale bohužel v jedné skupině se sešli žáci, kteří neměli nejmenší zájem úkol plnit, a tak spíše působili jako rušivý element. Skupinky jsem obcházela a snažila se je povzbudit tím, že je to 1 „zadarmo“, navíc jsme tuto aktivitu už jednou společně dělaly tak už věděly o co jde. Skoro po celou hodinu byl ve třídě hluk, a s narůstající hlasitostí jsem na hlase přidávala také já a zároveň jsem se snažila hluk usměrňovat. Nejsem zvyklá pracovat s žákovskou knížkou a kázeňským bodováním, proto při uklidňování třídy „nevyhrožuju, že jim zapíšu body“. Další cvičení dopadly hůře, jednalo se o jednoduché mapky (zaslechla jsem, že jsou hezké, což mě potěšilo) a přesto, že jsme si zopakovaly výrazy k tomu potřebné, děti absolutně nespolupracovaly (možná to považovaly za trapné…). Zároveň mě trochu „vypekla“ technika ve třídě, kdy jsem měla namyšlené cvičení. I mně postupně ubývala energie a chuť ještě něco dělat. Pomalu jsme se prokousaly cvičeními a stihly jsme přibližně 1/3 mého plánu. Naopak hodina ve čtvrtek probíhala klidněji, ale mně už značně ubyly síly (nevyspání, povinnosti spojené s fakultou, příprava na hodiny ZŠ). Na zahřívačku jsem zvolila procvičení slovíček spojené s házením balonku. Tato aktivita se ukázala jako nejefektivnější a jsem ráda, že alespoň něco trochu uspělo, pomáhá mi zapojit všechny. Ačkoli spočívá v naprosto jednoduchém opakování, děti si na tento způsob docela zvykly, a i žák s individuálními potřebami se lépe zapojí a mohu jej ocenit přede všemi. Po celou dobu, co v této třídě učím, právě s tímto žákem nemám v hodině nejmenší problém i v situaci, kdy chybí jeho asistentka. (U tohoto žáka mě vyučující upozorňovala, že v takové situaci zlobí.) Co jsem při první vlastní hodině zjistila, ve spojitosti s komunikací s tímto žákem, je potřeba mu jasně říci, co po něm chci, i když cvičení děláme už nějakou chvíli. (Nestačí jej pouze vyvolat, v takovém případě se žák spíše domnívá, že ho napomínám „že si má něco zapisovat“) V tomhle ohledu mám ze situace radost a budu se dále snažit jej více zapojovat do dění v hodině. V celku hodina byla klidnější, i proto, že chyběli nejrušivější žáci. V hodině jsem zabavila nějakou tu žákovskou knížku, jen „pro ten pocit, že jim může něco hrozit“, ale body jsem neudělila. Taky jsem si všimla, že samovolné přesazení žáků hodně mění jejich chování v hodině, ty holky, které se normálně zapojovaly a dobře spolupracovaly a měly i znalosti, se nyní chovaly hůře a nedávaly pozor. Únava se na mně trochu podepsala, a tak jsem začala z nepozornosti dělat chybky, což mi na autoritě moc nepřidalo. Za chyby jsem se omluvila a opravila se (nevím, jestli je to správně…asi jsem měla více zdůvodnit). Zaslechla jsem i nějakou trochu drzou poznámku, na kterou jsem mohla reagovat ihned, či po zapsání na tabuli, na to ale už reagoval jiný spolužák, tak už jsem tuto situaci v hodině přešla. Avšak v té chvíli/ v té hodině jsem nepřišla na správnou reakci, ta mi „docvakla“ bohužel až když jsem odcházela ze školy a mohla si situaci promyslet.
530	124	občanská výchova a výchova ke zdraví	4	1	1	1	1	-1	1	1	Už od prvního kontaktu jsem tušila, že jsem si tuto školu dobře zvolila. Bohužel jsem se nevešla do registrace na fakultní školy, na kterou jsem spoléhala, musela jsem proto sehnat školu vlastního výběru ve velmi omezeném čase. Oproti emailu se telefonní kontakt ukázal jako neúčinnější způsob, jak nebýt ignorována či snadno odmítnuta. Paní zástupkyně byla velmi vstřícná, shodou okolnosti je vyučující OV a snažila se mi nabídnout způsob, jak bych si mohla na této škole praxi splnit, a to u různých 3 vyučujících občanské výchovy. Díky této skutečnosti, tak mám možnost hospitovat u učitelů s rozdílnými přístupy k formě výuky i ke způsobu komunikace s žáky. Celkově škola uvnitř působí útulným dojmem, jsou zde barevné stěny a výzdoba. Učitelé taktéž působí sympaticky. Vyučující č.1 OV- 6. třída – v tomto ročníku se využívá především učebnice VALENTY, a pracuje se s textem a úkoly. Zápis do sešitu žáci opisují z prezentace či jej dostanou vytisknutý a vlepí si jej do sešitu. Dále fungují v tomto ročníku „miniprojekty“ kde je hlavním úkolem zpracovat dané téma a v krátkosti jej prezentovat svými slovy před třídou. Líbí se mi, že pravidelně žáci dostávají pranostiku pro daný měsíc a sami si to hlídají a baví je to. Vyučující působí občas trochu přísně, má ráda klid ve třídě a situaci ve svých rukou. Když jsem měla mít vlastní výuku, trochu se mi nelíbilo, že mi do toho občas zasahovala… či měla tendenci zasahovat do organizace přípravy hodiny, ale chápu že chce mít všechny třídy více méně vyrovnané, co se týče učiva. Vyučující č.2 OV – 7,8. třída- je nedávný student MU a na ZŠ působí poměrně krátce, díky tomuto učiteli tak mohu vidět a konzultovat to, jak to vypadá v začátcích. Vyučující vede hodinu odlišně, ve výuce nemá k dispozici učebnice, využívá však pro sebe jako oporu učebnici od FRAUSE, vytváří si tedy přípravy/ prezentace na každou hodinu. Velký důraz je kladen na komunikaci, diskuzi (včetně dodržování pravidel komunikace, demokracie…), hodina je tak živější, a nutí žáky více přemýšlet a diskutovat nejen ve dvojici, ale v cele třídě, včetně učitele samotného. Líbí se mi jak učitel operativně reaguje na situaci (žáci se ještě chvíli po přestávce dohadovali o tom, zda by chtěli radši kebab nebo pizzu > vyšla z toho diskuze na demokracii, argumenty, toleranci, informovanost). Ve svých prezentacích používá aktuální věci, co se týče věku a zájmu žáků, aby je to zaujalo, motivovalo a rozmluvilo, líbí se mi, jak pracuje s prostorem třídy a jde u něj vidět zájem o to co jim předává. Je zde patrný vliv předchozího zaměstnání zaměřeného na zážitkovou pedagogiku. Nerozdává poznámky za vyrušování jen tak, nejprve žáka napomene, vysvětlí mu, že to všechny zdržuje, a odvádí myšlenky a pozornost od toho o čem se diskutuje. Když někdo nedává pozor nebo si čte něco jiného, říká „ať si to schovají a ať mu zkusí dát šanci je zaujmout a vtáhnout do tématu“. Při testech umožňuje žákům psát test ve dvojici, protože je pro něj důležité, aby si tak žáci učivo zopakovali, a ještě se něco nového třeba dozvěděli. Také se mi líbí zadávání dobrovolných úkolů, u kterých žáky motivuje, že je to důležité pro ně samotné, aby se nad daným úkolem zamysleli (silné a slabé stránky). Vyučující č.3 OV- 9 třída- forma výuky se podobá vyučujícímu č.2- také pracuje bez učebnic, především využívá interaktivní tabuli a své připravené prezentace, s doplněním o části dokumentárních videí. Díky svým jiným oborům – dějepis, zeměpis včetně svého širokého rozhledu, široce a zajímavě propojuje informace. U žáků má přirozenou autoritu a zároveň jde vidět, že jej žáci mají rádi a respektují jej. V hodině již není tolik diskuze, ale stále zde probíhá častá interakce učitel-žák. Celkově se mi výuka OV na škole moc líbí a myslím, že je dobře, že každý to vede trochu jinak, žáci si tak projdou všemi stupni a v každém se rozvíjí trochu jiným způsobem.
531	124	občanská výchova a výchova ke zdraví	5	1	1	1	1	-1	1	1	První příspěvek z posledního týdne se týká OV, kde jsem prozatím učila pouze jednou. Jako vždy, předem jsem byla trochu nervózní, ale v hodině se to časem rozplyne, protože už zkrátka stojím před žáky a není čas se zaobírat nějakou nervozitou. Hodinu mívám vždy nějak vymyšlenou, mám však občas problém s obsahovým rozvržením … občas toho mám přichystáno více, a pak se snažím rychleji učivo projít nebo naopak, když s něčím počítám („miniprezentace“ žáků) a pak to nemám k dispozici, rozhodí mě to. Stejně tak se snažím řídit více méně stylem výuky daných vyučujících… je to dáno i domluvou, kdy někdo mi téma zadá zcela volně a mám si ho připravit, jak uznám za vhodné a co žákům chci předat. V opačném případě dostanu zadány strany v učebnici i s obsahem zápisu do sešitu. Vnímám to tak, že se více naučím tím, když si to budu muset rozvrhnout sama, naopak ale i jisté stanovení mi pomůže trochu pochopit, kolik toho žáci zvládnou. Stejně tak mě trochu rozhodí i posunky paní učitelky či nemožnost (bez přítomnosti paní učitelky kvůli heslu) si spustit počítač, který si chci v mezičase, kdy žáci mají přemýšlet o tom, co jsme dělali minule, zapnout. Na začátku jsem žákům vybrala hru pantomimu s tématem probíraného učiva, dala jsem jim však možnost, že mohou předvádět jen ti, co chtějí. Myslím si, že žákům se aktivita líbila a zopakovali jsme si tak nenásilnou formou to, co jsme si říkali, stejně tak mě překvapilo a potěšilo, že si toho poměrně hodně zapamatovali a byli aktivní. Ke konci hodiny nám zbylo ještě dost času, bohužel jsem neměla k dispozici aktivitu se kterou jsem ještě počítala a učebnice nenabízí moc oporu, s čím by šlo dále pracovat, proto už jsme spíše jen opakovali….pro příště si tak připravím ještě něco navíc „kdyby náhodou“. Páteční hodina OV probíhala se sedmáky, se kterými jsem již pracovala vícekrát. Tato třída je tvořena více kluky, je to trochu poznat, ale zároveň jsou aktivnější a dá se říci i sebejistější. U holek si nejsem jistá, jak zajistit, aby mluvily hlasitěji, často nerozumím, co říkají, i když přijdu blíže. Musím se jich ptát několikrát, připadá mi, že tím znejistí ještě víc a i když je vyzvu, ať to řeknou hlasitěji, řeknou to úplně stejně. Asi si zkusím na příště připravit i aktivitu na hlasové cvičení a zkusím to zakomponovat do výuky. A nakonec jsem si vědoma, že ještě budu muset celkově zapracovat na komunikaci, co se týče pravidel: vzájemné poslouchání se, neskákání do řeči, hlášení se, usměrňování šumu, ráznější ukončení ruchu….
532	125	historie a křesťanská výchova	1	1	1	1	2	1	2	1	Vzhledem k tomu, že jsem 2. pololetí minulého školního roku již učila na celý úvazek, (žáky 4.-9. třída) a byla plně zapojena do učitelské profese se vším, co k ní patří (dozory, pedagogické porady, schůze předmětových komisí, rodičovské schůzky,vyučování žáků s SPU, problémoví žáci,...), není pro mě praxe v prvním semestru úplně prvním a nejcennějším setkáním se s učitelskou profesí. Nyní docházím do brněnské školy a vidím obrovský rozdíl mezi menší vesnickou školou, kde jsem učila, a větší městskou školou. Navštěvuji dvě třídy devátého ročníku a jednu třídu osmého ročníku. Na praxi chodím už od září a překvapilo mě chování deváťáků. Ani ne měsíc po zahájení nového školního roku na nich je znát nezájem o výuku, dění ve škole, chovají se jakoby už byli teď přijatí na své vysněné střední školy a nemuseli se tudíž už o nic snažit. Podobné chování jsem vnímala u „svých“ deváťáků až ve 2. pololetí, v tom 1. se ještě, podle slov kolegyně, snažili. V devátém ročníku jsou celkem tři třídy a právě ta jedna, se kterou se moc nepotkávám, je prý nejsnaživější a nejlíp se s nimi pracuje. Na počátku praxe jsem byla překvapená z toho, jak funguje třída v hodinách dějepisu. Zvlášť holky o výuku nejeví příliš zájmu, povídají si, nemají nachystané pomůcky, ve tváři otrávený výraz: co po nás furt chce, ať už nám dají všichni pokoj. V hodinách jsem si také všimla, že používají mobily nebo se učí a opisují si zápisy do jiných předmětů. Pořád jsem čekala, kdy budou napomenuty od vyučujícího, ale nic takového se nestalo, žádné rozsazování se nekonalo. Mrzí mě to už kvůli tomu učiteli, protože je vidět, že do oboru je zapálený a chce, aby to bavilo i žáky. Bohužel v tomto věku a navíc na základní škole, ještě neumí ocenit modernější přístup. Zápisy dostávají většinou nakopírované, z učebnic se v hodinách moc nepracuje a jediné, co se po nich chce je, aby vnímali, co se v hodinách děje a sem tam se zapojili do aktivit přichystaných na interaktivní tabuli vyučujícím. Jak jsem vypozorovala, při opakování látky na test jsou většinou aktivnější než při běžných hodinách, někteří se více zapojují na interaktivní tabuli, ale přijde mně, že mají všechno nachystané na stříbrném podnose a s menší námahou jsou schopni napsat test na lepší známky. Z různých spojovaček a doplňovaček na tabuli jsou potom v testu stejné nebo podobné otázky.Žáci si pak doplněné, přiřazené údaje z tabule fotí do mobilu. Při tomto se většinou aktivně projevuje většina, která jindy nedává pozor. Ten, kdo se učí pravidelně, ví, co se v hodinách děje, pak nestojí před tabulí a nefotí si všechno. Přijde mně to trochu nešťastné. Pochopila bych, kdyby se něco nestíhalo a jediným způsobem, jak ty informace získat by bylo právě vyfocení, ale takto spíš jenom zneužívají učitelovu dobrou vůli.
533	125	historie a křesťanská výchova	2	1	1	1	2	1	2	1	Za uplynulé dny nedošlo k příliš velké změně v chování žáků z devátých tříd. Sama jsem díky vlastní výuce mohla pozorovat jejich chování z pozice vyučujícího. Žáci jsou na praktikanty zvyklí, tak na nich nebyl příliš znát moment očekávání, že nastane možná nějaká změna. Díky nedávné zkušenosti s vlastní výukou jsem již byla více věděla, jak se na hodinu připravit, co očekávat. Přesto jsem ale byla trochu nervózní. Byla pro mě nová zkušenost, že jsem byla ve třídě společně s dalším vyučujícím. Sice jsem tuto situaci už zažila, kdy mě na hodině přišla na hospitaci paní zástupkyně nebo kolegyně, když jsem ji poprosila o její názor na mou výuku. Před samotnou výukou jsem se svým provázejícím učitelem zkonzultovala, jak bych chtěla hodinu vést, jaké téma budeme probírat. Ocenila jsem, že všechno od začátku do konce bylo jenom na mně a i žáky jsem si sama zklidňovala, když bylo třeba. S jednou třídou to šlo celkem dobře, až na holky, které dlouhodobě dění v dějepisných hodinách nezajímalo. Další hodina už byla na rušivé elementy náročnější a říkala jsem si, jak je možné, že vyučující se jim přes jejich chování ještě snaží učební látku usnadnit (interaktivní tabule, focení na mobil). tady jsem cítila, že bude náročnější udržet jejich pozornost. Pro obě třídy jsem do výuky donesla vlastní pomůcky, zapojila video, prezentaci a vlastní výklad. Zanedlouho psali test a byla jsem mile překvapena, když téměř všichni uvedli správnou odpověď k tématu, které jsem s nimi probírala. Za pár dní jsem přišla opět do této třídy a hned na začátku mně bylo jasné, že se s nimi něco stalo. Mnozí změnili místo, chovali se lépe, celková atmosféra byla příjemnější, v hodině se aktivně hlásili, zapojovali do aktivit. Musela jsem se svého provázejícího učitele zeptat, jaká je příčina změny jejich chování, které u nich za tu dobu, co jsem je znala, nebývalo zvykem. Dozvěděla jsem se, že po mojí hodině ještě měli další předmět s mým provázejícím učitelem, kde byli opět neukáznění a tak musel žáky přesadit, rozdat pár poznámek. Pro žáky to byl šok, protože nejsou zvyklí právě od tohoto pedagoga dostávat poznámky nebo tzv. čočku. Je zřejmé, že překročili určitou hranici a důležité bylo, že si to dokázali sami uvědomit a ještě ten den se chodili omlouvat za svoje nevhodné chování v hodině, mrzelo je to. Docela mě jejich reakce překvapila. Je vidět, že jim záleží na dobrém vztahu právě s tímto pedagogem a jsou schopní se jít omluvit a polepšit se.Možná i díky tomu, že nebývají často trestáni, měly poznámky účinek a celkově je ta nepříjemná situace vedla k přemýšlení nad svým chováním a polepšením.
534	125	historie a křesťanská výchova	3	1	1	1	2	1	2	1	V uplynulých dnech jsem měla možnost podívat se na mé provázející učitele v jejich dalších aprobacích. V případě dějepisu to byl zeměpis, v případě němčiny přírodopis. U obou provázejících učitelů jsem zaznamenala stejné styly výuky,způsoby komunikace se žáky, které jsem mohla vidět i u našich společných předmětů. Zeměpis byl více v moderním stylu, založený, podobně jako dějepis, na aktivitách na interaktivní tabuli. Žáci se zapojovali, bavilo je to. Oproti tomu přírodopis byl založený hlavně na frontální výuce. Vyučující měla výklad k nové látce, žáci měli zároveň poslouchat i zapisovat zápis z prezentace. Měla jsem takový pocit, že žáci oba úkoly nezvládají. Buď si vybrali jedno, nebo druhé a podle mě je to škoda a pro některé mohl být takový způsob vyučování demotivující. Mimo své obory jsem měla možnost navštívit i začínajícího učitele na občanské výchově u sedmáků. Tuto třídu jsem neznala, ale už po pár minutách bylo vidět, že jsou aktivní, chtějí s vyučujícím diskutovat a zapojovat se do aktivit. Dalším předmětem, který jsem navštívila, byla čeština u šesťáků. Na tuto hodinu jsem byla velmi zvědavá, protože v 6.ročníku jsem v minulém školním roce učila 7 hodin týdně, tak už jsem se cítila pomalu i jako jejich třídní, protože jsem je učila hlavní předmět, který měli každý den a k tomu ještě 2 hodiny VV. Díky tomu jsem měla o tomto ročníku docela přehled a zajímalo mě, jací budou žáci tady ve městě. Zjistila jsem, že tady byli o něco klidnější, puberta se u nich příliš neprojevovala, jako u mé šestky na vesnické škole. Pozorovala jsem, jakým způsobem s nimi vyučující jedná, jak učí. Převažovala opět frontální výuka, ale navštívila jsem jenom hodiny gramatiky, ve slohu nebo literatuře by to možná mohlo vypadat jinak. Překvapilo mě, že žáci byli disciplinovaní, dávali pozor, pokud rušili, byli ihned napomenuti. Pravidelně jsem chodila i na dozory, které připadaly na provázejícího dějepisáře. Třídy na druhém stupni nejsou na dlouhých chodbách, ale v buňkovém systému. V každé buňce jsou do čtverce čtyři třídy a tak se učitel příliš nenachodí a z jednoho místa má prakticky přehled o všech třídách. Trochu mě ale zarazilo, když se žáci stěhovali do jiných tříd už na začátku přestávky a své kmenové třídy navštěvovali jenom na své hodiny a přestávky trávili v jiných kmenových třídách. Mně osobně se to nelíbilo, žáci by měli vědět, kde jsou i v rámci školy „doma“ a mít jistotu svého místa, na které jsou zvyklé a cítí se v bezpečí. Dozory probíhaly v klidu, žádné zvláštní situace nenastaly a naopak jsem byla mile překvapená, když žáci po první napomenutí poslechli. Dále mně potěšili i tím, že zdravili. To jsem upřímně moc nečekala, protože jsem se s některými v hodinách ani nevídala. Celkově mě čas strávený na této základní škole od mého budoucí povolání neodradil a jsem ráda, že jsem se podívala i městkou školu. S kolegy ani vedením školy jsem žádný problém neměla.
535	125	historie a křesťanská výchova	4	1	1	1	2	1	2	1	Ve druhém semestru jsem si vybrala praxi na základní škole, kterou jsme sama navštěvovala. Dějepis učí dva aprobovaní pedagogové a navíc jsou i ve stejném kabinetě. Můj provázející učitel byl i mým učitelem dějepisu a s učením má již bohaté zkušenosti. Druhá kolegyně učí teprve pár let, ale i náslechy u ní jsou pro mě přínosem. V minulých dnech jsem byla v různých ročnících druhého stupně na náslechu, dostala jsem se i na hodinu vlastivědy ve čtvrté třídě. Třídy, které jsem s kolegyní navštěvovala, byly poměrně živé a s jednou třídou (osmáci) má problémy více pedagogů. Už při příchodu do hodiny byla znát jejich neukázněnost. Mohla jsem sledovat, jak na ni reaguje učitelka. Došlo mi, že je poměrně tenká hranice mezi tím, kdy má smysl žáky potrestat testem, a kdy je lepší z testu ustoupit. V tomto případě mně přišlo, že si žáci uvědomili a ocenili dobrou vůli vyučující a snažili se chovat ukázněně. Tuto třídu jsem měla možnost sledovat v dějepise a zeměpise. Bylo znát, že na ně platí spíše učitel než učitelka. Sama jsem je zatím neučila, pouze se seznamuji se třídami na náslechu a konzultuju s pedagogy vše, co mě zajímá. V rámci své praxe jsem měla možnost odučit také jednu hodinu vlastivědy ve čtvrté třídě. Žáci ochotně spolupracovali, s kázni se nevyskytnul žádný problém. Byla jsem ráda, že si můžu odučit i hodinu na prvním stupni, kde člověk musí zvolit jiný přístup než na druhém stupni. Konkrétně v této třídě je žačka, která má asistentku pouze na angličtinu, ve vlastivědě pracovala poměrně samostatně, při doplňování pracovního listu byla trochu pomalejší, jinak vše zvládala sama. Asistenti jsou na škole zastoupeni ve větším počtu. Škola je velká, spadá pod ni kromě samotného města ještě několik okolních vesnic. S asistenty u žáků druhého stupně jsem se ve svých hodinách ještě nesetkala, ale na prvním stupni jsou asistentky zastoupeny v hojném počtu. Ve většině případů jsou u dětí, které mají diagnostikovanou poruchu učení. Úskalí spočívá v tom, že se žáci spoléhají na asistentku, která jim pomůže, všechno připraví a žáci mají pocit, že nemusí dělat vůbec nic pro to, aby uspěli a role asistentky se tak stává kontraproduktivní. Mé první náslechové hodiny na této škole jsme trávila s kolegyní, která učí dějepis, zeměpis a vlastivědu. Styl jejího učení je odlišný. Snaží se o zapojení žáků během hodin, oživění výuky různými aktivitami či pokusy v zeměpise, vypracováváním různých projektů,v rámci nichž se mladší žáci můžou z dějepisu něco dozvědět od svých starších kamarádů, omezení frontální výuky. Bylo vidět, že je třídní učitelka, kterou mají děti rády a snaží se ji moc nezlobit. Trochu mě ale zarazilo, když si žáci chodili do dějepisného kabinetu jako do svojí třídy. Když šli pozorovat pokus, který byl umístěn na okně, zaklepali, pozdravili, ale nijak se nezdržovali čekáním na svolení od ostatních kolegů a už se hrnuli k oknu. Z mé předchozí zkušenosti si žáci nedovolili takto drze vstupovat do kabinetů. Sice prý to měli od své třídní povolené, ale i tak si myslím, že ani ostatním kolegům to nebylo moc příjemné.
536	125	historie a křesťanská výchova	5	1	1	1	2	1	2	1	Na praxi pokračuji dále náslechy i vlastní výukou. Náslechy u mého provázejícího učitele i u další kolegyně jsou pro mě velkým přínosem a obohacením zkušeností. Cením si jejich vstřícného přístupu a čas strávený na této základní škole je pro mě rozhodně přínosný. Občas se setkávám na fakultě s názory, že někteří učitelé jsou špatní a nemáme moc sbírat inspirace na praxích, ale s tím já nemohu souhlasit. Právě naopak se od těchto učitelů studenti můžou naučit hodně věcí, protože mají za sebou již několik let praxe a za ta léta už mají osvědčené postupy, které mohou předávat dál. I na žácích je poznat, když ocení, že si pro ně vyučující připraví hodinu, ve které se dozví nové informace a zároveň je hodina koncipovaná tak, aby se různě měnily činnosti a nebyla to jen nezáživná frontální výuka od začátku do konce. Zažila jsem hodiny, kde žáci měli prezentovat svoje projekty na zadané téma, které se vztahovala k probírané látce. Velmi se mi líbilo, že vyučující dbala nejenom na odbornou stránku zpracování, ale také žáky podporovala, aby se nebáli mluvit před ostatními, Spolužáci pak měli po výstupu sami ocenit, co se jim líbilo a co by kamarádům pro příště poradili, aby udělali jinak. Tento postup se mi líbí. Sama si vybavuju některé předměty, kde jsme museli něco prezentovat a navzájem jsme se obávali výstupu před ostatními. Když ale žáci ví, že si se svým projektem před tabuli stoupne každý, a každý dostane zpětnou vazbu, která je nijak neurazí, nesvazuje je tolik strach a naopak se snaží podat nejlepší výkon, na jaký v danou chvíli dosahují. Při dozorech je na chodbách větší hlučnost. Pravděpodobně je to dáno i tím, že na jedné dlouhé chodbě je několik tříd a není možné o přestávkách utišit všechny. S žádným závažným problémem jsem se ani v hodinách, ani při dozorech nesetkala. Při vlastní výuce jsem cítila podporu provázejícího učitele, který mi nijak do průběhu hodin nezasahoval a až po hodině jsme společně reflektovali moje vedení hodiny. Z praxe mám pozitivní zkušenosti, baví mě učit, komunikovat se žáky, rozvíjet jejich znalosti. Jenom je obrovská škoda, že praxe je v tomto semestru nesouvislá. Podle mého názoru tento způsob není vhodný ani pro jednu ze zúčastněných stran(žáci, učitelé, studenti). Mnohem lépe by se nám spolupracovalo, kdybychom se vídali pravidelně. Současný systém značně komplikuje plánování výuky nám i našim provázejícím učitelům. Na praxi jsem setkala se studentkou z Pedagogické fakulty v Olomouci, kde měli na praxi vyčleněné 3 týdny, během nichž se na fakultě nekonala výuka a studenti tak mají možnost se naplno věnovat praxi, aniž by měli špatný pocit z toho, že kvůli praxi zameškají výuku na fakultě. Na podzimní praxi se tedy těším hlavně z toho důvodu, že budeme mít konečně souvislou praxi a nezameškám povinný předmět, který v tomto semestru máme ještě i ve čtvrtek, a tím pádem se jej kvůli praxím nemůžu pravidelně účastnit. Protože nejsem na praxi v Brně, aby bylo technicky možné se v jeden den účastnit výuky na ZŠ i na fakultě.
537	126	anglický jazyk	1	1	1	1	1	1	2	1	Jedním z mých cílů tento semestr je přestat se bát učit na základní škole a trošku zapracovat na svém sebevědomí co se učení týče. Jediné zkušenosti, které zatím s učením mám, jsou individuální doučování, kterému jsem se věnovala asi před dvěma roky a to ne příliš intenzivně. Dále jsem odučila asi tři hodiny angličtiny v mateřské školce a bylo mi jasné, že na základní škole to bude mnohem náročnější. Měla jsem pravdu. První týden jsem strávila pouze náslechy, ale dnes jsem i učila, a to rovnou čtyři hodiny za sebou. Měla jsem šestou, čtvrtou, sedmou a pátou třídu. Měla jsem plány a pocit, že jsem připravená, ale i přesto jsem byla strašně nervózní a ani nebyla schopná pozřít snídani. Strach ustoupil až během třetí hodiny. Hádám, že jsem si asi prostě zvykla na fakt, že stojím před třídou, všichni na mě koukají a něco ode mě očekávají. Ale nervózní jsem byla celý den, i když to nebylo tak zlé, jak se dalo čekat. Když přemýšlím nad svým strachem, říkám si, že když jsem šla do třídy, vlastně jsem nevěděla, jakou má podstatu. Jistě, bála jsem se, že se ztrapním, že se dětem nebudou aktivity líbit, že selže technika, nebo že to co jsem si připravila, bude pro děti dostatečně zábavné a motivující. Ale někdy během třetí hodiny, kdy jsme s žáky narazili na jednoduchý gramatický problém, mi došlo, čeho se tolik bojím. Celou tu dobu jsem měla strach, že nebudu umět něco vysvětlit. Jednoduše jsem se vlastně bála toho, že dětem nedám to, co by ode mě potřebovaly. Situace, která nastala ve třídě, když bylo třeba vysvětlení gramatiky, na jejíž vysvětlování jsem nebyla připravená, mě velice rozhodila. Můj první instinkt byl začít vysvětlovat anglicky, což příliš nepomohlo. Stres však pracoval a tak jsem se zasekla a zjistila, že vlastně nemůžu najít správné české ekvivalenty na to, abych vše potřebné vysvětlila. Nakonec jsem ze situace vybruslila tím, že jsem dala několik příkladů, ze kterých jsem pak něco vyvodila, ale už si ani moc dobře nevzpomínám, jak celá záležitost dopadla. Chápu, že nemůžu umět všechno hned a že zkrátka budou v praxi věci, které se budu muset naučit až s postupem času, ale situace kdy něco neumím vysvětlit a stojím před třídou dětí, která čeká, až vysvětlení dostane je pro mě opravdu stresující. Asi by se tomu dalo předejít tak, že si nachystám nějaké jednoduché pomůcky a poučky na jednotlivé gramatické jevy. Ale i kdybych to udělala, rozhodně nemám šanci pokrýt všechny a nikdy nemůžu vědět, co přijde, což je pro mě značně frustrující.
538	126	anglický jazyk	2	1	1	1	1	1	2	1	Hodně jsem přemýšlela nad tím, kde chci vlastně učit. Praxe pro mě je zatím docela intenzivní zážitek, a i když vím, že si na to člověk zvykne, ten shon a stres mě zatím spíš víc odrazují, než aby mě nalákaly na budoucí kariéru paní učitelky. Říkám si, jestli by mi nebylo líp někde na jazykovce, kde se člověk aspoň nemusí tolik starat o kázeň a nestane se mu tak často, že by si vyřval plíce už při první hodině, když další čtyři následují. Určitě to má všechno svoje pro a proti a jazykovka taky nebude procházka růžovým sadem, ale zatím mám tu vizi, že by to pro mě bylo lepší. Člověk je pánem svýho vlastního času, nemusí se nervovat s „parchantama“, nemá na krku tolik administrativní práce, může si do hodin donést kafe a tak dále a tak dále. Hodně lidí mi tvrdí, že si člověk nevybere, že práce v jazykovce zase znamená nepříliš dobrý platový ohodnocení, práci večer, o víkendech a o prázdninách a tak dále a tak dále. Ale nevím, jestli radši neoželit pár tisícovek a víkendů v měsíci a těšit se z faktu, že si nemusím do hodin nosit kyblík s nervama. Už mě i napadlo, že bych vlastně vůbec nemusela učit. Vždycky jsem chtěla překládat. Tak proč to nezkusit? Možná, že vylezu ze školy, plná ideálů, a narazím. Zjistím, že takhle to nefunguje a prostě se rozhodnu pro něco jinýho. Nevím čím to je, že mám momentálně chuť dělat něco úplně jinýho, než to co jsem doposud studovala. Třeba cukrářku, nebo astronautku. Tak trochu doufám, že tahle krize přejde a že se ještě víc nerozvine v něco horšího a nelečitelnýho. Že ze mě nebude taková ta protivná zapšklá učitelka, co si myslela, že nemá na výběr, šla ušit a teď ji nikdo nemá rád. Ani její kolegyně. Zatím se mi daří s tím bojovat tak, že si uchovávám takovýty malý momenty, co mě na praxi ve škole fakt baví. Jako třeba kecání s učitelkama v kabinetě o tom, kdo je dneska nemožnej. Pak takovýty malý vítězství když si děcka něco pamatují z minulé hodiny, anebo když nikdo nestane pětku z testu, na kterej jsme společně opakovali. Taky mám fakt radost, když se trefím děckám do vkusu a vymyslím pro ně něco, co se jim fakt líbí a je na nich vidět, že je to baví. Hádám, že tak to asi funguje. To špatný a nehezký se tak nějak vykompenzuje tím, že vás žačka co jste ji učili jen jednou, nadšeně zastaví na chodbě se slovy: „A paní učitelko, paní učitelko, vy nás teď budete učit pořád? To až bolelo jí říct, že pořád ne a pak koukat na to jak jí mizí úsměv z tváře. Trošku mě děsí, že už je mi tolik a pořád si nejsem jistá tím, jestli jsem „na správným místě“. Nejsem si vůbec jistá, jestli to co studuju, chci opravdu dělat a ani nevím, na co jinýho bych mohla být dobrá, nebo aspoň lepší. Nejspíš bude nejlepší tomu nechat volnej průběh, nevzdat to a počkat si co praxe a studium přinese. Třena nakonec skončím na té základce. A třeba tam budu dokonce i spokojená. Momentálně trošku sci-fi, ale nikdy neříkej nikdy.
539	126	anglický jazyk	3	1	1	1	1	1	2	1	Je konec. Přežila jsem věc, která mi připadala na začátku semestru úplně nepochopitelná a neskutečně děsivá. Dokonce víc, než deadliny, příšera pod postelí a prezentování obhajoby bakalářské práce před pětičlennou komisí. Letošní praxe mi toho hodně dala i vzala. Dala mi spoustu věcí k přemýšlení, naučila mě uvažovat dopředu, plánovat, být víc připravená, nebát se zvýšit hlas, neodsuzovat tolik práci s učebnicí, komunikovat nejen s žáky, ale taky s kolegy v kabinetu, ukázat, že jsem taky jen člověk, kterej nemůže vědět všechno a nebrat si věci tolik osobně (ale stejně celej večer přemýšlet nad tím, proč ta koza z šesté bé při aktivitě, o které jsem si myslela, že je děsně cool, významně protočila očima, jakmile jsem začala vysvětlovat v čem spočívá). A hlavně! Nezbláznit se z toho, když věci nejdou podle plánu. Protože nejdou. Skoro nikdy. Praxe mi vzala několik představ a ideálů, o který jsem se pečlivě starala od začátku studií, krmila je, bála se o ně a odmítala je vypustit do světa. Už se to stalo. Někdy v polovině října vyletěly z hnízda a rozplácly se o okno sedmé bé, kde zavládla naprostá anarchie při aktivitě zahrnující něco jiného než sezení na zadku. Ty ideály neumřely, nebojte se, jen si potřebujou pár týdnů poležet na JIPce a do března budou zas, doufejme, ready. Akorát už nikdy nebudou jako dřív. Vím, že z těch mejch zápisů to může vypadat, že praxe je pro mě jedna velká legrace a vlastně to neberu ani tak moc vážně. Ale tak to určitě není. Právě naopak, beru ji smrtelně vážně. Ale nedovedu o ní potom doma smrtelně vážně psát, protože to už by na mě bylo trošku moc morbidní. Ráda bych se teď ale vrátila k tomu, co mě praxe letos naučila, protože toho fakt nebylo málo a jsem nakonec docela vděčná za to, že jsem musela jít učit na základku. Jo, vděčná. To by jednoho skoro dojalo, že? Nejvíc si cením toho, že z té nejistoty na začátku se vyklubalo něco úplně jinýho. Odhodlanost. Trvalo to asi tři týdny a moje nejistota shořela na popel a přerodila se v odhodlání jako fénix. Sice trošku oškubanej a ne úplně průbojnej fénix, ale i tak v mý hlavě vypadá docela majestátně (až na to, že šilhá). Za ty tři týdny se mi podařilo zbavit se pochyb o volbě mojí profese a přesvědčit samu sebe, že učení vlastně není tak špatný a je to docela pěkný poslání. A taky skvělá příležitost začít dělat věci jinak.Sice se mi nelíbí, jak hodně věcí ve škole funguje, nebo taky nefunguje (kávovar), chtěla bych je dělat jinak, líp a s větším nadšením. A chápu, že to občas nejde, třeba když vašim ideálům musíte nosit pomeranče na JIPku, aby se rychleji zotavily… ale momentálně jsem odhodlaná. Jsem odhodlaná, že až zase v březnu nadejde praxe, vrhnu se do toho s nadšením. A jednou budu opravdická učitelka a budu se snažit udělat pro děcka to nejlepší co bude mejch silách. No, a když budou i potom kroutit očima, tak jim dám poznámku, protože co? Protože můžu!
540	126	anglický jazyk	4	1	1	1	1	1	2	1	Za ten semestr se toho zatím moc nezměnilo. Stačilo pár týdnu, kdy jsem neměla příležitost ani čas učit a zase jsem si odvykla stát před tabulí. Když jsem měla jít minulej týden v pátek do školy odučit celej den, chtěla jsem, aby mi maminka napsala omluvenku. Psalo by se v ní „Nevolnost z budoucího zaměstnaní“. Ale maminka nebyla doma, takže se nedalo nic dělat. Moc mi nepomáhal fakt, že jsem dobírala antibiotika, ztrácela hlas, a co pět minut troubila do kapesníku jako prvotřídní slon. Děckám to ale nějak moc nevadilo, půlka třídy troubila se mnou, včetně provázející učitelky, a druhá půlka byla natolik fit, že mě k tomu všemu ještě během asi pěti minut pekelně rozbolela hlava. Ale zvládla jsem to. Konečně jsem měla příležitost odučit si i nějakou pořádnou gramatiku, což je věc, které se bojím ještě víc, než tříd o počtu dvaceti čtyř dětí. A protože se toho bojím, říkala jsem si, že je třeba se do toho pustit a začít se zbavovat strachu. Dělám srandu, neměla jsem na výběr. A tak jsem si stoupla před sedmou třídu a jala se vysvětlovat present perfect, žhavého favorita anglických časů na základních školách. Měla jsem štěstí, že děcka si to docela pamatovala s předchozích let a některá mi docela dost pomáhala, když jsem se sama zamotala ve vysvětlování. Při konstruování teorie krása střídala nádheru, všichni věděli, jak se čas používá a proč, nadšeně na mě mávali rukama, že vědí, jaký tvar slovesa použít a že u třetí osoby nepoužíváme have, nýbrž has a taky jsem dostala seznam slov, který jsou typická pro použití onoho času… a pak přišla praxe. Praxe a poklady typu: „Have you done ever ate insect?“ Nebo taky: „I has been to london last year.“ No a můj personal favorite, odpověď na otázku „Have you ever bought something online?“ – „No, I did.“ To jsem nezvládla nic víc než jen chviličku zírat s otevřenou pusou (ale to přisuzuju ucpanýmu nosu) a potom se zmateně zeptat co se tím dotyčný snažil říct. Mnohem lepší než učit present perfect sedmáky bylo učit present simple páťáky. Učili se ho už tři týdny před tím, než jsem s ním přišla já a stejně jsem každému z nich musela připomínat (s výjimkou asi tří děcek, která to fakt ovládala), že na konec slovesa u třetí osoby se přidává –s. Nejhorší bylo, že ani když jsem jim tu větu řekla a chtěla po nich, jen aby ji zopakovali, nebyli schopní tam to –s říct. Neřeknu, kdybych byla v Bradavicích a chtěla po nich, aby řekli jméno toho-jehož-jméno-nesmíme-vyslovit, ale tady šlo o koncový –s. No na mrtvici. Stejně tak short answers a „Yes, I don‘t“ a „No, I do.“ Málem jsem to za těch 45 minu začala používat taky. Nicméně musím říct, že nakonec jsem si ten den docela užila. Sice jsem po příchodu domů nadávala, že už tam nikdy nejdu, ale potom jsem začala sdělovat celé domácnosti, jak se jsem měla radost, že se děckám ty aktivity vlastně hrozně líbily, a že když jsem ukončovala tu poslední, ptali se mě, jestli ještě něco stihnem a taky jestli přijdu i příští týden. A tak to nakonec nebylo až tak špatný. Ale ráda bych věděla, kdy mě přejde ta tréma a kdy se konečně naučím je všechny seřvat, když je to potřeba. Možná bych si to měla dát jako další cíl a začít na tom pracovat. Jen nevím, jestli to praktikovat jen ve škole, anebo to nějak trénovat i doma. Bojím se, aby to pak zbytek domácnosti nějak špatně nepochopil a nebral si to osobně. Přece jen, už to že po nich chci, aby se na pozdrav postavili, pokaždé když přijdu do místnosti je trošku na hraně.
541	126	anglický jazyk	5	1	1	1	1	1	2	1	Až tento semestr jsem si uvědomila, kolik zodpovědnosti přináší práce učitele. Do teď pro mě byla praxe a učení jen něco, co si musím „odklepnout“ a potom přežít zbytek semestru, ale vzhledem k tomu, že jsem přijala práci asistentky a budu učit angličtinu kluka co je v podstatě „home-schooled“, skončila mi veškerá sranda. A zjistila jsem, že se docela bojím a jsem si až moc vědomá toho, jaký dopady může mít to, že udělám něco špatně. Tu práci jsem vzala s nadšením, tehdy jsem se ani tak moc nebála, říkala jsem si, že to bude skvělá příležitost vyzkoušet něco novýho a získat praxi. A den předtím, než jsem měla jít poprvé učit, jsem zase až moc přemýšlela a vymýšlela nejrůznější scénaře. Hororový, samozřejmě. Vysvětlím mu všechno dobře? Co když to ani tak nebude chápat? Co když potom nezvládne srovnávací testy a nebude moct postoupit do šestýho ročníku kvůli mně? Co když to celý zvorám a něco mu vysvětlím úplně blbě? Co když mu dám moc informací? Co když mu dám málo informací? Co když nepoznám, kdy je unavenej a přeženu to? Co když zklamu nejen jeho, ale i jeho mámu a ředitelku, která mi tu práci nabídla? Co když mi bude chtít dát na ruku strašilku nebo gekona? (Prej má tý havěti plnej pokoj.) Když jsem ve stresu a mám z něčeho strach, většinou se na to dobře připravím. A tak jsem udělala to nejlepší, co jsem mohla a nachystala si pracovní listy zabývající se životem zvířat v přítomném čase prostém (protože Martin miluje přírodopis a nesnáší angličtinu) a vyrazila k nim domů. A půlka těch hororových scénářů se vyplnila. Opravdu jsem mi v jeden moment zamotala hlavu velkým množstvím informací a opravdu mě celou dobu skoro nechápal. A taky mi dal gekona na ruku. Ale teď už vážně. Martin je hrozně šikovnej a statečnej kluk. Bohužel mu líp než dlouhodobá paměť fuguje ta krátkodobá, což znamená, že vyžaduje hodně opakování. Navíc je dysgrafik, takže zdlouhavé vyplňování pracovních listů není úplně nejlepší forma výuky. Poprvé jsem u něj strávila celkem dvě hodiny a on mě mimořádně dobrej den a vůbec nebyl unavenej. Dělali jsme si často pauzy, prokládali učení hrama a hodně mi toho o sobě řekl. Nicméně jsem měla pocit, že moje učení se minulo účinkem. Na konci našeho doučka jsem ho poprosila, aby mi zopakoval, na co se používá přítomný čas prostý a dočkala jsem se jen odpovědi „když chceme něco říct“ což nebylo úplně to, po čem jsem toužila. Byla to ale zčásti i moje chyba, protože jsem s ním použití danýho času neprobrala tolik, jak jsem mohla, a i když jsem věděla, že má problémy se zapamatováním, vštěpovala jsem mu víc gramatiku než pravidla pro použití. Přitom kdyby si zapamatoval, proč se používá, snadněji by si pamatoval jak. Odcházela jsem se smíšenými pocity. Ty dvě hodiny utekly jako voda a byla jsem hrozně ráda, že to Martina se mnou očividně bavilo a nenudil se, i když mi na začátku tvrdil jaká je angličtina otrava. Ale už když jsem odcházela, jsem věděla, že příště se musím snažit víc. Protože když mi Martin po téměř dvou hodinách nebyl schopen říct, k čemu se používá to, o čem jsme se učili, zřejmě jsem někde udělala chybu. A vím, že chyby musí většinou někdo schytat a tentokrát to bohužel byl on, ale přesně tyhle chyby mě naučí stát se lepší učitelkou. Poprvé jsem na to šla špatně, předpokládala jsem, že už má nějaké znalosti, které neměl, a vrhla se do vysvětlování gramatiky. Měla jsem si napřed zjistit jak na tom je a nic nepředpokládat. Taky jsem měla víc zvážit formu, kterou mu učivo podám. Pracovní listy se mi sice líbily, ale byla v nich příliš mnoho věcí k dopsání, což ho snadno unavilo a zřejmě i rozptylovalo od toho, co bylo důležité. Dneska už tohle vím a věděla jsem to, i když jsem u něj byla podruhé a potřetí. A teď už Martin ví, na co jsem přítomný čas prostý používá a když ho pošťouchnu správným směrem, dokonce mi i řekne, jak se tvoří zápor, otázka i krátké odpovědi. A mám z něj fakt radost a ze sebe trošku taky.
542	127	německý jazyk	5	-1	-1	-1	-1	-1	-1	-1	V hodině českého jazyka je inkluzivně vzděláván žák s ADHD. Sedí v první lavici a před sebou nemá skoro nic, kromě sešitu a tužky. Pan učitel ho zaměstnává mazáním tabule a dalšími drobnostmi. Pozoruji kolektiv a nemám pocit, že by ho zcela akceptovali. Nechápou, proč je tento žák vyvolán přednostně, když se hlásí. Proč je tomuto žáku svěřeno tolik důvěry ze strany učitele, když je to přeci ten žák, který vyrušuje. Netuším, zda těmto žáčkům někdo někdy vysvětlit, proč je s ním zacházeno jinak. Celkově vládne ve třídě klidná příjemná atmosféra. Líbí se mi učitelova intonace hlasu. Když si všimne zvýšeného hluku ve třídě, ztiší hlas a žáci se sami uklidní, aby ho slyšeli. Celá hodina je vedena frontální formou. Nelze však říct, že by žáci nedostávali prostor k tomu se vyjadřovat. Učitel se snaží žáky dovést k zamyšlení, zda se v daných literárních textech objevují metafory atd. Po půl hodině si všímám, že pozornost žáka s ADHD již upadá. Začíná se houpat na židli a já jsem velmi zvědavá na reakci učitele. Zpočátku se zdá, že si nevšiml, ale po chvíli zařadí do hodiny pohybovou hru. Musí být náročné korigovat chováni tolika žáků a zároveň si všímat i takovýchto malých nenápadných náznaků. Tuto hodinu jsem pouze pozorovala práci ve třídě a myslím si, že vyučování tohoto učitele, přestože frontální formou, nebylo vůbec monotónní. Po hodině jsem se ho zeptala na jeho názor na inkluzivní vzdělávání: „Zcela narovinu nám to přidělává spoustu práce. Inkluzivní vzdělávání je dobrá myšlenka, ale nemyslím si, že úplně domyšlená do důsledku. Musíme vypracovávat individuální vzdělávací plány a to do spousty předmětů, a když se s tím člověk setká poprvé, ani netuší jak má IVP vypadat…“
543	128	anglický jazyk	1	1	1	1	1	-1	1	1	V tomto prvním záznamu do deníku bych chtěla popsat moji zkušenost z prvních hodin praxe v souvislosti s inkluzivním vzděláváním v současném školství. Ve škole, kterou již třetí týden navštěvuji, by potřebovali celkově 12 asistentů pedagoga, aby dodrželi všechny náležitosti a doporučení z PPP. Současná situace je ale taková, že ve škole působí 6 asistentek pedagoga a hodiny, kde asistují, jsou nakombinované mezi žáky. Na co bych se ale zde chtěla zaměřit je to, s jakými žáky jsem se setkala. Jedná se o sedmou třídu, kde je kolem 22 dětí a z toho u přibližně 10 dětí se vyskytují různé poruchy chování nebo učení. A u každého z nich jsou nastavena nejrůznější podpůrná opatření. Jedno dítě s diagnostikovaným ADHD má přiděleného asistenta. V hodině angličtiny ale asistent pedagoga ve čtvrtek nebývá z důvodu popsaného výše. První možnost náslechu v této třídě se mi naskytla v hodině českého jazyka. Seděla jsem vzadu s dítětem, které má poruchu pozornosti. Než jsem šla do této třídy, nic z tohoto jsem ještě nevěděla. Po 45 minutách jsem ale měla jasno. Paní učitelka často měnila aktivity během hodiny, nevolila žádná dlouhá cvičení a vyžadovala naprostou soustředěnost. Pokud viděla, že někdo nedává pozor, okamžitě pozornost upoutala vyvoláním, napomenutím. A to podotýkám, že v takové třídě to bylo hodně krát u všech dětí. Člověk si asi zvykne v této třídě fungovat a nějakým způsobem pracovat, ale co my jako učitelé začátečníci? Jak udržet pozornost celé třídy, aby si každý z hodiny odnesl důležité informace? Jak to vůbec vydržet být tak aktivní 45 minut a pak dalších ještě třeba 5x 45 minut? Další týden jsem měla možnost být součástí hodiny angličtiny ve stejné třídě. To už jsem věděla, co očekávat. Přečetla jsem si doporučení, jak s jednotlivými žáky pracovat. Přiznám se, že jsem si z toho skoro nic nezapamatovala, kolik tam toho bylo! A teď jako učitel si to pokaždé ještě uvědomit, že tohle je takové dítě a tohle makové. A že tam tomu musím otázku zopakovat několikrát a tam tomu zase hodně více pomoct s odpovědí a přidávat návodné otázky a při testech nechat delší časový limit na splnění. Opravdu hodně náročné. Co jsem ale nevěděla, že děti nejsou rozdělené na skupiny, takže se angličtina vyučuje v tomto vysokém počtu, navíc i s integrovanými žáky. Pomoc! Vážně? Jak je tohle vůbec zvladatelné? Prvotní dojem ve mně vyvolal zoufalství a beznaděj, že tohle nikdy nemůžu zvládnout, takovou třídu vůbec něco naučit. Po reflexi hodiny s paní učitelkou ale mi bylo jasné, že nějaký způsob, jak vést i takovou skupinu existuje. Jelikož je vyučovala i v loňském roce, dohodli se na tom, že budou v hodinách a probírané látce postupovat pomalejším tempem. I šikovnější děti na toto přistoupily a dle paní učitelky byly dokonce rády, že si vše pořádně zopakují a zažijí. Neumím si představit, že bych byla schopná toto odpozorovat a přijít na nejvhodnější metodu v mých učitelských začátcích. Já v těchto hodinách zatím supluji roli asistentky. Asistovaný žák zpočátku reagoval negativně, ale s postupem hodiny byl rád, že je tam někdo, kdo mu pomůže. U dalšího žáka sedícího o lavici dál neustálá hyperaktivita byla už opravdu alarmující a rušivý element i pro mě. Neustále měl potřebu si rozdělávat propisku, brát spolužačce gumičky do vlasů a střílet je po třídě nebo se bavit se spolužákem sedícím vedle. Nespočítám, kolikrát za hodinu jsem mu řekla, že už by to asi stačilo, ať se soustředí na výklad paní učitelky. Jak ale takovou situaci má zvládat jen sám učitel? Potřebuje odučit danou látku a děti něco naučit. Opravdu není v jeho možnostech neustále každého napomínat, ať se soustředí nebo procházet celou třídu, jestli si tam doplnili to správné slovo, co bylo napsané na tabuli bez chyb. Sama jsem si třídu prošla. U dětí s dysgrafií je téměř často nemožné, aby celá slova opsaly bez chyby. Přitom v jazyce je to jedna z důležitých věcí – umět slova nejen říkat, ale i správně psát podle mě. Měla jsem možnost i opravit domácí úkol – opis 8 neúplných vět, kde bylo potřeba doplnit vždy jedno slovo z textu. Nestačila jsem se divit, co tam někteří napsali. Samozřejmě, že by bylo možné, aby žáci si úkoly opravovali donekonečna, ale učitel by se opravdu musel „rozkrájet“, aby všechno zvládal. Po odučení hodiny v této třídě, kde je více účinná frontální výuka s nekonečným vysvětlováním s pomocí tabule, bych odcházela vyloženě vyčerpaná. Je ale velmi důležité cítit také ohlasy, že konečně po měsíci probírání Present simple continuous už aspoň tři čtvrtiny třídy ví, jak se tvoří. Co ale použití? Stále procvičovat, procvičovat a vracet se po další probrané látce znovu sem. (slova paní učitelky) V podstatě slyšet tohle od dětí je aspoň takový ten střípek radosti, který učitele dokáže motivovat v pokračování toho, co dělá. Myslím si, že najít správnou motivaci nemusí být častokrát vůbec jednoduché. I když mě zatím praxe neodradila od toho, abych se stala učitelkou, už teď vím, že to nebude procházka růžovou zahradou.
544	128	anglický jazyk	2	1	1	1	1	-1	1	1	Tentokrát bych se chtěla věnovat situaci, která se mi stala během praxe a mé vlastní výuky. Bylo to ve třídě, kterou jsem navštívila předtím pouze jednou v rámci náslechu v suplované hodině. Hodina ze začátku probíhala normálně, až dokud se mi nevybavila vzpomínka na zkušenost z náslechu. Jedna dívka, sedící vzadu nalevo od katedry měla potřebu na sebe neustále vztahovat pozornost svým nicneděláním. Ne jinak tomu bylo i v mé hodině. Já, jakožto nezkušený pedagog jsem si měla poradit 45 minut s takovým případem. Hlavou se mi honily všelijaké myšlenky. Ze začátku jsem si myslela, že jako většina ostatních žáků bude také zkoušet, co si smí dovolit a co ne. Při každém vyvolání na sebejednodušší otázku to ale dopadlo vždy bez odpovědi nebo odpověď s nápovědou spolužáků. Neustále se věnovala něčemu jinému – knížce, poznámkovému bloku, psaní a kreslení. Věci, které se daly zabavit, jsem zabavila. K práci ale stejně nepřešla. A tak jsem si říkala proč. Ano, třídu jsem předem neznala, ale při pohledu do třídní knihy u této žákyně nebylo žádné doporučení pro práci. Vysvětlovala jsem si to tak, že chce být středem pozornosti, že se chce „předvést‘‘. Bohužel ne v angličtině, ale v narušování hodiny. Při doplňovacím cvičení a samostatné práci nepomohl ani můj přímý dohled. Poté jsem si pozvala žákyni za katedru, abych nemusela trávit celou hodinu u její lavice. Ani takové divadlo před celou třídou k ničemu nepomohlo. Moje vnitřní pocity se mísily a začínaly opravdu vřít. Sama nad sebou jsem byla ale překvapená, jaké možnosti využívám. Ale co ještě víc bych měla udělat pro to, aby se chovala jako ostatní ve třídě. Se kterými mimochodem byla skvělá spolupráce. Jenže díky neustálému řešení nicnedělání jedné žákyně jsme zbytečně ztráceli důležitý čas. Cítila jsem se bezradně. Říkala jsem si, copak jí to nestačilo. Nestačilo. Myslím si, že na mě asi šlo poznat, že už jsem naštvaná. Ale snažila jsem se dál pracovat s třídou a žákyni chvíli nechala bez dohledu. Marně. Paní učitelka pozorující hodinu navrhla trest – udělit žákyni poznámku. Musím se přiznat, že mě to ani jednou nenapadlo. Nevím proč. Možná to je dané situací, že v rámci praxe figurujeme jako studenti a tudíž na takové kompetence nejsme zvyklí. Možná je to tím, že jsem se setkala s rozdáváním poznámek jako „na běžícím páse“ a takovou učitelkou v žádném případě nechci být. Nicméně poznámku jsem společně s paní učitelkou napsala. Hodina se chýlila ke konci. Před námi bylo poslední cvičení. Žákyni jsem také vyvolala a nestačila jsem se divit. Vytvořené věty nebyly sice gramaticky správně, ale aspoň se nad úkolem zamyslela a samostatně něco vymyslela bez jakékoliv pomoci. Na otázku proč to tak nemohlo být celou hodinu, neodpověděla. Samozřejmě. Využití legitimní autority v tomto případě zafungovalo. Jen nevím, jestli by to takhle fungovalo pořád. Zajímalo mě, jestli takhle „pracuje“ i u jiných vyučujících v této třídě. Dozvěděla jsem se, že „prý je to u ní normální“. Ale jak její postoj k výuce řeší již nikoliv. Zřejmě si už na to zvykli nebo tomu nechávají volný průběh. Myslím si, že kdybych takovou žákyni měla já ve své třídě, musela bych si s ní o samotě promluvit o určitých pravidlech, která se ve škole mají dodržovat. Každopádně bych se nepřímo informovala i o rodinném zázemí a případných problémech v jiné oblasti a snažila bych se přijít na způsob, který by vyhovoval mně jako pedagogovi a jí jako žákyni. Asi by to nebylo jednoduché, ale za pokus by to určitě stálo.
545	128	anglický jazyk	3	1	1	1	1	-1	1	1	V tomto deníku bych se chtěla zabývat mými pocity ohledně naší role učitele ve vztahu k žákům a našich schopností žáky vést. Tak jako na každou hodinu jsem si připravila různé aktivity pro žáky. Hodina byla po předchozí domluvě založena na opakování a učebnice ani pracovní sešit jsme nevyužívali. Když jsem byla v této třídě (5.) na hospitaci, třída byla vždy taková živější, pořád museli být nějak zaměstnáni. Paní učitelka to zvládala ale velmi dobře. O to víc byla příprava hodiny pro tuto třídu pro mě výzvou. Připravila jsem si 3 hlavní aktivity – hru Simon says na úvod, interaktivní video a poté psaní dvou vět ve třetí osobě zaměřené na režim dne. Měla jsem dojem, že by takhle připravená hodina mohla proběhnout v pořádku. Ale neproběhla. Aspoň pro mě ne. Po skončení hodiny jsem z toho neměla vůbec dobrý pocit. Žáci se neustále bavili, musela jsem je napomínat, protože při vysvětlování toho, co mají dělat, nedávali pozor. A pak samozřejmě nevěděli, co mají dělat, tak se ptali znovu a znovu. Nebyla to sice úplně celá třída, ale většinou tak 3 dvojice. Nejsem si úplně jistá, čím to bylo způsobené. Změna byla v tom, že jsme nebyli v běžné třídě, ale ve třídě, kde máme dostatek prostoru a koberec na hraní. Zřejmě si mysleli, že budou mít větší volnost na povídání. Protože v jiných předmětech sedí celou hodinu v lavici a tady to bylo najednou jinak. Vím, že mým úkolem je tyto situace zvládat. Jenže v tu chvíli jsem si připadala celkem bezradná a možná i trochu naštvaná. Napomenula jsem je už tolikrát, že jsem sama nerozuměla tomu, proč stále pokračují v povídání. Když se na to dívám zpětně, mohla jsem jim dát možná nějaký trest v podobě psaní nebo je postavit před třídu, aby nám vysvětlili, proč jejich povídání nepočká na přestávku. Nebo…nejsem si stejně jistá, co by zafungovalo na 100 %, jelikož je neznám natolik, abych věděla, čím bych jejich povídání omezila. Moje očekávání se jednoduše nenaplnilo. Naopak, v další třídě, ve které je 22 žáků na angličtinu jsem taková očekávání neměla. Věděla jsem, že je náročné v této třídě učit, už když jsem byla na hospitaci. Připravila jsem si opět opakovací hodinu, spíše aktivity na mluvení a na závěr křížovku na nepravidelná slovesa. Průběh hodiny narušovali pouze jedinci, kteří ale po napomenutí přestali. Po skončení hodiny jsem měla dobrý pocit z toho, že žáci byli aktivní a opravdu se snažili. Toto jsem neočekávala. Stále nevím, čím jsou má očekávání ovlivněna. V těchto případech asi tím, že jsem měla možnost pozorovat práci žáků před tím, než jsem vedla výuku samostatně. A poté jsem měla možnost srovnání, jak se žáci chovali pod vedením paní učitelky a pak se mnou. Jak ale předcházet tomu, abych neodcházela z hodiny otrávená, že se žáci chovali nevhodně a nakonec neplnili moje zadání tak, jak bych chtěla? Těžko říct. Mám pocit, že je důležité žáky poznat, vědět, co od nich můžu čekat. Říkám si, že by nebylo třeba špatné zahrnout jednou za čas nějaké společné hodnocení, např. pokud zkoušíme novou aktivitu. Abychom věděli, čemu se příště vyhnout, jak (ne)byli žáci nadšení atd. Celkově mám dojem, že naplnění našich očekávání je otázkou času a zkušeností. Je potřeba si osvojit některé metody, jak takové situace zvládat a nenechat se jimi zaskočit.
546	128	anglický jazyk	4	1	1	1	1	-1	1	1	V tomto reflektivním deníku bych se chtěla zaměřit na obecnější téma motivace žáků. Jelikož jsem zatím ještě nevedla samostatně hodiny, moje pocity jsou pouze z pohledu pozorovatele v rámci prvotních náslechů v hodinách. Soustředila jsem se na úroveň motivace žáků, jak k výuce přistupují. Konkrétně to byly dvě třídy druhého stupně, 6. třída a 9. třída. V některých oblastech se shodovali, v některých lišili. V šesté třídě jsem zaznamenala, že do jisté míry fungovala vnitřní motivace. Žáci nijak zvlášť nenarušovali výuku, na dotazy paní učitelky se snažili hlásit a odpovídat. Já jsem ale stále měla pocit, že žáci se netváří moc nadšeně. Přemýšlela jsem, co se jim odehrává v hlavě. Někteří si hráli s různými předměty, leželi na lavici nebo pletli (zvláště holky). Pokud byli vyvoláni jednotlivě, ostatní moc nedávali pozor. Myslím si, že by rozhodně v tento moment pomohla nějaká aktivita, nejspíše pohybová, která by žáky nějakým způsobem navnadila na výuku angličtiny. Paní učitelka pokračovala ale dále ve výuce, stejně tak i žáci ve stejném naladění. Aktivita v podobě individuální hry žáky povzbudila alespoň částečně, ale i přesto to byla hra individuální. Žák odpovídal pouze tehdy, když byl na řadě. Samozřejmě, že v případě špatné odpovědi se mohli zapojit i ostatní, ale nezískali žádný bod. Což mohlo být celkem demotivující. V deváté třídě panovala ‘‘unavená‘‘ atmosféra již při příchodu do třídy. Většina žáků také ležela na lavici a vzbudit u nich zájem o angličtinu? Téměř nemožné. Byla jsem srozuměna s tím, že v devátých třídách převažuje nechuť k práci ve vyučování už od pololetí (pololetní vysvědčení bylo ještě důležité pro přijetí na SŠ). Poslech, čtení a překlad textu byl vyloženě ‘‘nutným zlem‘‘, pokud nebyli vyvolaní, stejně nedávali pozor. Osmisměrka, ve které měli hledat jednotlivá slovíčka, probíraná celý týden a za kterou mohli získat jedničky, je také moc nenavnadila. Pozorovala jsem, že někteří se jen letmo zadívali, co to zase je a dále se nesnažili zadanou úlohu splnit. Celkově ve mně převažoval pocit, že jsou otrávení, že musejí být ve škole. Až tedy na některé výjimky, těch ale bylo velmi málo. Zkusila jsem se zamyslet nad tím, jak by bylo možné výuku zpříjemnit jim i paní učitelce. Domnívám se, že nějaká praktická ukázka např. použití časů v rámci nějakého známého videa/traileru k filmu atp. Nebo interaktivní cvičení na tabuli, případně jakákoliv hra. Otázkou však zůstává, do jaké míry a na jak dlouho by to bylo užitečné a zároveň povzbuzující pro žáky.
547	128	anglický jazyk	5	1	1	1	1	-1	1	1	Oblast zadávání instrukcí žákům je zřejmě stále hodně diskutované téma. Nikdy jsem si nemyslela, že na tom může být něco tak těžkého až jsem si to několikrát naživo vyzkoušela v rámci své praxe. V tomto deníku bych se chtěla věnovat mé poslední zkušenosti. Při vysvětlování úkolu, který měli žáci splnit, jsem při přípravě hodiny netušila, kolikrát dané instrukce budu muset vysvětlovat. Bylo to v šesté třídě, v pokročilejší skupině angličtiny, kdy jsem předpokládala, že žáci jsou schopní porozumět maximálně napodruhé. Nebo aspoň ti nadanější. Ale bohužel. Instrukce jsem vysvětlila třikrát anglicky. Když se na to dívám zpětně, pokaždé jsem se snažila instrukce podat v co nejjednodušší a pochopitelné formě, s využitím gest, mimiky a představením materiálu, se kterým budou pracovat – nastříhané dialogy. Opravdu nechápu, jak je možné, že jsem stále viděla jen obličeje naznačující nepochopení. Ale bylo to jen u některých žáků. Ostatní po mé výzvě začali aspoň přikyvovat. Pro jistotu jsem se zeptala jedné bystřejší žákyně, ať nám shrne ústně v češtině, co mají dělat. Nerada tento způsob ověřování používám, ale v dané situaci už jsem si nevěděla rady. Je mi víc než jasné, že se na tuto oblast budu muset ještě více zaměřit a uvědomit si, co mohu udělat příště jinak. V tomto případě jsem měla problémy také s prací ve dvojicích, kdy žáci na tento způsob nejsou zas až tolik zvyklí. Na druhou stranu musím říct, že během tří hodin, co jsem je učila, tak udělali aspoň malý pokrok a v poslední hodině nekladli už takový odpor ke skupinové práci a dovolím si říct, že je to i bavilo. Každopádně toto zamyšlení mě přivádí také na použití mateřského jazyka v rámci výuky angličtiny. Vždy, když jsem v takové situaci, kdy vidím, že žáci zřejmě nerozumí mým instrukcím. Nebo i po tom, co nereagují na jednoduchou větu Did you understand? … (samozřejmě ne ti mladší) a nejsou schopní aspoň kývnout ano či ne. Tak se ve mně zmítají různé pocity, typicky negativní. Nejsem vytrvalá pokyny vysvětlovat počtvrté, anglicky už mě nenapadají žádná jednodušší slova, gesta už vůbec ne. Plynule přecházím do češtiny v naději na spásu, že už je to naposled, co něco k tomuto úkolu vysvětluji. Od jisté doby, pokud se mi něco takového stane, tak takový postup využívám. Nevím, jestli je to dobře nebo špatně, ale viděla jsem to u obou provázejících učitelek, u kterých jsem byla na praxi (a čtyřikrát jednu věc anglicky nevysvětlovali, dvakrát maximálně a stejně nebyli pochopeni). Nějak podvědomě jsem se to prostě také naučila. Víceméně se to netýká jen zadávání instrukcí, ale i třeba při vysvětlování. Dvakrát anglicky a žák se na mě dívá, jestli nepocházím z Marsu. Ano, tyto mimické rysy mě donutí přepnout do mateřštiny v domnění, že opravdu nemá ponětí, co říkám. Většinou to tak ale bohužel je. Některé méně nadané děti jsou schopné zvládat opravdu jen základní učivo a ani při použití názorných ukázek, gest, atd. je pro ně velmi obtížné porozumět. O této problematice bych se také chtěla více dozvědět a vím, že to není jen o nastudování znalostí, ale i o vyzkoušení si v praxi. A ne jednou.
548	129	výtvarná výchova a vizuální tvorba	1	1	1	1	1	1	2	1	S dětmi jsem seděla ve třídě už o přestávce, slyšela jsem, jak si povídají o tom, kdo asi jsem. Pravděpodobně si mysleli, že jsem jejich nová spolužačka. Když začalo zvonit a žáci šli do svých lavic, vešla do třídy i paní učitelka, moje školitelka. Požádala mě, ať si stoupnu za ní a před celou třídou mě představila jako paní učitelku, která teď bude chodit na hodiny s ní. Žáci se posadili na svá místa a paní učitelka žákům začala popisovat téma dnešní hodiny. Všimla jsem si, že se jedna žačka hlásí a svůj pohled směřuje ke mně, proto jsem k ní přistoupila blíže a poslouchala. Podívala se na mě a poněkud mimo téma mi pochválila vlasy. Poděkovala jsem a upozornila ji, že si nemá všímat mých vlasů, ale sledovat výuku. Dále jsem sledovala výklad paní učitelky zaměřený na vyvození pojmu koláž. Zpočátku se dotazovala žáků na jejich vědomosti související s tímto pojmem. V hodině zazněly odpovědi na základní otázky týkající se tohoto tématu a hurááá, mohlo se pracovat. Žáci si podle pokynů (velmi rychle) rozebrali připravené noviny, časopisy a letáky. Líbilo se mi, že paní učitelka našla využití pro papírový odpad a propojila v rámci mezipředmětových vztahů hodinu výtvarné výchovy s environmentální výchovou. Žáci dostali k dispozici tvrdý papír formátu A3, takže se nemuseli obávat toho, že se jim tam něco nevejde a naopak, ti, kteří tam chtěli mít méně vystřižených věcí, mohli své dílo dokreslit. Důležité ale bylo (na to několikrát paní učitelka upozornila), že vše spolu musí nějak souviset a vysvětlovala žákům ať se snaží vyjádřit ve svých dílech perspektivu. Někteří si nevěděli rady, jak koláž uchopit, a proto se paní učitelka rozhodla dětem ukázat názornou ukázku na dílech z předešlých let, nebo jiných ročníků. Uvědomila jsem si, že žákům opravdu záleží na tom, jak výsledné dílo bude vypadat, a proto některým trvá déle, než se rozhodnou, co vlastně budou tvořit. Některým tato „činnost“ trvala téměř celou vyučovací hodinu. Hodinu však nijak nenarušovali, jen nepracovali. Paní učitelka průběžně žáky obcházela a snažila se je individuálně s přihlédnutím k jejich schopnostem poskytnout podporu při jejich práci. Někteří žáci se nestyděli přijít pro radu za mnou, a to mě velmi potěšilo. V průběhu hodiny přišly dvě žačky s dotazem, jestli nevadí, když své obrázky spojí v jeden a paní učitelka se tomu vůbec nebránila a pochválila je za dobrý nápad. Žáci tvořili různé zajímavé věci, většinou na téma něčeho, co je baví – počítačové hry, svět hraček, pohádky, koníčky, a dokonce se snažili i humorně zpracovat politické náměty. Začalo zvonit a žáci měli menší přestávku, někteří byli do práce tak zapálení, že si přestávku neudělali vůbec. Když začala druhá hodina, viděla jsem, že jsou někteří ve velkém skluzu, ale podle mě by nemělo smysl na ně tlačit. Spíše bych navrhla variantu dokončení díla v další hodině, případně za domácí úkol. Překvapilo mě, že tak jednoduchá práce se může protáhnout na více vyučovacích hodin. Ke konci hodiny chodil každý ke katedře paní učitelky pro hodnocení. Paní učitelka práce oznámkovala a doplnila krátké ústní slovní hodnocení, ve kterém vyzdvihla především povedené části jednotlivých prací. Některá díla byla opravdu vydařená, některá méně, jiná zůstala nedokončená. Ze sledované hodiny mám celkově velmi dobrý pocit, byla pro mě inspirativní a jsem velmi ráda, že jsem měla možnost sledovat při práci zkušenou pedagožku s dlouholetou praxí. V hodině se mi líbil „tvůrčí ruch“ i když by se díky němu někomu mohla zdát hodina částečně neorganizovaná – žáci v jednu chvíli chodili po třídě a chtěli znát názor učitelky dříve, než se dostanou na řadu. Paní učitelka v tuto chvíli žáky velmi dobře zvládla a dokázala jim vyjít vstříc. Ve „výchovách“ je podle mého názoru žádoucí diskutovat a hledat ten pravý nápad a pohled. Takový přístup považuji za dobrý a oceňuji, když učitel ve výtvarné výchově neomezuje žáky v jejich tvořivosti a nápaditosti. V případě, že bych hodinu vedla já, vyzkoušela bych volnou tvorbu žáků bez předem stanovených parametrů a bez ukázky hotových prací. Pokusila bych se (např. pomocí brainstormingu) u žáků vzbudit prvotní zájem o tvorbu pomocí jejich vlastních nápadů. Chtěla bych, aby si k myšlence došli sami a uměli si obhájit důvod své volby. Zkušenost si také odnáším z okruhu plánování výukové jednotky. Při přípravě na hodinu musím zohlednit tempo jednotlivých žáků a pro rychlejší bych případně měla mít připravenou doplňkovou práci.
549	129	výtvarná výchova a vizuální tvorba	2	1	1	1	1	1	2	1	Žáci se zdáli být znuzení už na začátku hodiny. V prvních deseti minutách, jako obvykle vysvětlovala paní učitelka téma hodiny. Tématem dnešní dvouhodinovky byl návrh na přebal knihy. Pro mě, budoucího učitele výtvarné výchovy se toto téma zdálo být atraktivní, vzhledem k tomu, že každý žák může svévolně rozvíjet svou fantazii a vytvořit si přebal dle představ. Bohužel mě vyvedly z omylu dvě fakta. Za prvé, toto téma bylo pro žáky těžko uchopitelné z toho důvodu, že žáci museli vycházet z vlastní četby a co si budeme nalhávat, dnešní děti prostě nečtou a můžeme být rádi, že vůbec někdy nějakou knihu drželi v ruce. A za druhé, samotné téma (jak se později ukázalo) bylo pro ně moc obecné. K dispozici měli papír velikosti A4 a pastelky. Během dalších 15 minut se doptávali na další věci, protože si nebyli úplně jisti, co vše si při své tvorbě mohou dovolit a co ne. Někteří začali pilně pracovat, někteří ještě chvíli přemýšleli nad tím, jakou knihu si vybrat. Většina z nich věděla název knihy, ale nevěděli autora. Kdyby bylo po mém, možná bych žákům zadala domácí úkol, ať si na další hodinu připraví nějakou oblíbenou knihu a donesou si ji do školy. Ty, co nečtou vůbec bych možná podnítila k tomu, aby se s nějakou knihou alespoň seznámili. Potom by proběhla krátká diskuze o jejich knihách – zeptala bych se, proč je právě tato kniha jejich oblíbená a řekla jim, ať vypíchnou jednu část a tu se pokusí ztvárnit na svůj přebal knihy, tím by se anulovala možnost kopírovat originální přebal knihy. Také bych místo formátu A4 zvolila reálný formát přebalu knihy a tím jim dala větší prostor pro sebevyjádření a jako drobnost na závěr, by si klidně mohli svůj vlastně vyrobený přebal knihy odnést domů a pochlubit se třeba rodičům. Klidně bych s tímto tématem pracovala v horizontu 4 vyučovacích hodin, aby vznikly opravdu povedené práce. Taky bych chtěla ať si zvolí médium, které jim je vlastní, někdo rád kreslí pastelkami, někdo zase raději lepí. V tomto ohledu bych je nijak neomezovala. Ale když se vrátíme do reality, tak se žáci trápili s přebaly knih, o kterých možná jenom někdy, někde slyšeli. Setkala jsem se v této hodině také s kázeňskými problémy, možná v důsledku nezajímavého tématu, ale líbilo se mi, jak jsem se v této hodině sblížila s žáky. Kluci byli zapáleni do vojenské techniky, tak jsem se jich ptala odkud znají tyto věci, jestli hrají nějaké počítačové hry a podobně. Od děvčat jsem se zase dozvěděla, že četly knihy, které jsem četla i já, tak jsme si povídaly o určité knižní zápletce. Touto drobností jsem zpříjemnila hodinu sobě, ale myslím si, že také i těm žákům, protože najednou jsem pro ně nebyla tak cizí osoba a neváhali za mnou přijít s nějakým dotazem, případně za mnou chodili pro radu, nebo chtěli pomoci něco nakreslit. Jako hlavní aspekt si z této hodiny beru: nebát se komunikovat.
550	129	výtvarná výchova a vizuální tvorba	3	1	1	1	1	1	2	1	Měla jsem před sebou první hodinu, kterou sama povedu. Byla jsem lehce nervózní, ale pořád beru v potaz, že jde o praxi a musíme si zkusit spoustu věcí, abychom byli na naše povolání co nejvíce připraveni a věděli, čemu se vyvarovat. Když jsem vešla do třídy, žáci postupně přicházeli a šlo na některých vidět, že jsou dneska rozjetí. Čas hrozně rychle ubíhal a začalo zvonit, zhluboka jsem se nadechla a svou hodinu začala. Šlo vidět, že jsou žáci zvyklí na určitý postup a když zjistili, že dneska nebude obvyklá hodina, byli velmi překvapeni. Hned na začátku jsem zapomněla jednu důležitou věc, která mi potom byla vytknuta provázejícím učitelem. Zapomněla jsem si spočítat žáky a zjistit, kdo je přítomen a kdo dneska chybí. Abych pravdu řekla, v tu chvíli mě to ani nenapadlo, tak nějak jsem byla zvyklá z dob, kdy jsem sama byla dítě, že na stole vždycky leží třídnice, ale ten nový systém, kdy si to musíte poznamenat na papír a řešit docházku až v kabinetu je pro mě dost zmatený. Ne každá škola má prostředky na to, aby mohla každou třídu vybavit počítačem a podle mě i kdyby to tak bylo, žáci by toho dost zneužívali. Ale pro příště budu vědět, že je to důležité pro případ, že by se něco stalo a musela se evakuovat škola, v takové situaci musí mít učitel přehled o tom, kolik má žáků ve třídě. Ale zpátky k hodině. Celý můj plán hodiny, který jsem si vymyslela, byl nakonec úplně jiný. Dost mě to zaskočilo, protože jsem to měla celé perfektně připravené, ale nakonec jsem musela dost improvizovat. Od začátku hodiny jsem měla problém s kázní, protože žáci byli moc hluční. Nejprve na ně zafungovalo, když jsem přestala mluvit a určití žáci si toho všimli, a proto vybídli ostatní k tomu, aby se ztišili, ale když jsme přešli na samotnou aktivitu, musela jsem hodně křičet, abych jim mohla něco sdělit. Moje provázející učitelka mě nechala vést celou hodinu a jen si psala poznámky, ale v jednu chvíli, kdy už to bylo nezvladatelné se zvedla a musela na všechny zakřičet a uklidnit je, protože už to bylo příliš. Tohle považuji za své selhání. Na jednu stranu, musím si uvědomit, že jde o odpočinkový předmět a třída bude vždycky v tomhle ohledu náročnější než při jakýchkoliv jiných předmětech, na druhou stranu, kdybych tam byla úplně sama, tak popravdě nevím, jak bych je uklidnila. Moje provázející učitelka to komentovala slovy, že nejsem dost autoritativní, takže se do příště musím opravdu snažit. Také si musím vytknout skupinovou práci, protože někteří nestíhali kvůli tomu, že si pořád povídali, místo toho, aby pracovali. Jako pozitivní věc vidím to, že za mnou žáci přicházeli pro rady a myslím, že jsem jim byla schopna poskytnout opravdu dobré rady.
551	129	výtvarná výchova a vizuální tvorba	4	1	1	1	1	1	2	1	Při realizaci výukových hodin v druhém semestru cítím větší sebejistotu, první dvě hodiny praxe jsem se rozhodla pro přímou realizaci výukové hodiny. Pro žáky šestého ročníku jsem si připravila poutavou a z mého pohledu na základě dosavadních zkušeností netradiční hodinu. S žáky jsem se seznámila na první praxi, kde jsem v jejich hodinách výtvarné výchovy pouze hospitovala. Kolegy jsem byla upozorněna, že je jedná o problémovou třídu, kterou navštěvují žáci s diagnostikovanou poruchou chování. Při svých domácích přípravách jsem brala ohled i na to, že jde o dyslektickou třídu, proto jsem obsah přizpůsobila schopnostem a možnostem žáků s touto diagnózou. Dvouhodinový blok výtvarné výchovy probíhal v pátek poslední dvě vyučovací hodiny. Při vstupu do třídy žáci překvapeně zaznamenali, že mají suplovanou hodinu a vyptávali se. Neváhala jsem se jim představit, zeptat se kdo dnes chybí a hodina mohla začít. Výukový blok jsem v motivační fázi zahájila krátkou debatou na téma spojené s Pablem Picassem. Ptala jsem se na otázky typu, zda ví, kdo to Pablo Picasso byl, jestli by ho dokázali zařadit do příslušného století, zda znají díla tohoto autora atd. Někteří žáci odpovídali, jiní se smáli a narušovali výuku. Otázky jsem tedy směřovala ke dvojici žáků, kteří neustále rušili výuku a nespolupracovali. Snažila jsem se zjistit důvod jejich posměšných narážek, došlo tak k rozhození celé hodiny a od původního tématu jsme se dostali ke špatným vztahům ve třídě. Spolužáci se posmívali jedné z žaček, která neváhala a vracela jim urážky zpátky. Padaly vulgární nadávky, a to už bylo příliš. Rozhodla jsem se celou diskuzi utnout a vysvětlila žákům náplň dnešních hodin. Rozdělila jsem je do skupin a každému dala arch balicího papíru. První část jejich práce měla arteterapeutický charakter, proto jsem dovolila žákům u práce poslouchat hudbu a zaujmout pohodlnou pozici. K dispozici měli jak své, tak i školní pomůcky, které si mohli vypůjčit. Někteří žáci tuto práci nebrali příliš vážně a začali školní pomůcky ničit. Po chvíli jsem přišla na to, že ani rozdělení do skupin nebyla úplně dobrá metoda. Jedna skupinka se nemohla domluvit a neustále se pošťuchovali, tak se dva kluci sebrali a šli pryč. Poté se zase vrátili ke skupině, situace se několikrát opakovala. Musela jsem zakročit a říct jim, ať se rozhodnou a začnou něco teda konečně dělat, jinak to nestihnou. Z přístupu k jednotlivým činnostem bylo zřejmé, že některým žákům je úplně jedno, jestli v této hodině něco vytvoří nebo ne. Byla jsem trochu zoufalá. Hodina se nakonec vyvíjela opravdu špatným směrem dál. V jeden okamžik jsem chtěla pomoci žákovi, který měl zájem o to tvořit něco zajímavého a současně opětovně namotivovat žáky, kteří nepracovali. Hodina gradovala dál. Otočila jsem se na malou chvíli a za mými zády se stal úraz. Žákovi tekla krev z prstu, protože ho druhý zranil a aby to nebylo málo, oba byli celí od lepidla. Do konce hodiny zbývalo naštěstí už jen pár minut, takže jsem poraněného žáka mohla odvést do sborovny, kde byl ošetřen. Průběh hodiny jsem konzultovala s třídní učitelkou a učitelkou výtvarné výchovy. Obě mi potvrdily, že je tato početná třída obtížně zvladatelná i pro učitele s dlouholetou praxí. Dříve jsem se domnívala, že pokud mám dobře připravenou hodinu, žáky zaujmu a výuka je bude bavit. Není tomu tak. Školská politika, která prosazuje inkluzi žáků s různými druhy postižení do běžného vzdělávacího proudu je špatná. Šikovní žáci, kteří mají zájem o činnost, jsou naprosto demotivovaní, pedagog se jim nemůže věnovat, musí krotit „divou zvěř“. Pro mě jako začínajícího pedagoga je také demotivující připravovat se na hodinu, ve které budu jen dozorovat problémové žáky. Domnívám se, že žákům s jakýmkoliv postižením by se měli věnovat zkušení speciální pedagogové v oddělených skupinách. Děti, které mají zájem o nové informace a činnosti si totiž kvalitní výuku zaslouží. Znovu jsem se ujistila v tom, že jsou situace, na které vás nikdo nepřipraví, můžete být sebezkušenější pedagog. Na pedagogických fakultách by bylo dobré zavést výuku zvládání problémových a krizových situací ve výuce. Samotná kázeň ve třídě a učitelův přístup k žákům je něco, co se buduje roky.
552	129	výtvarná výchova a vizuální tvorba	5	1	1	1	1	1	2	1	Záznam č. 2. reflexe vyučovací hodiny s názvem „Den ptactva - Hnízdící ptáci“. Výuka probíhala ve třídě 7. A jedná se o standartní třídu běžné základní školy s 28 žáky. Výuka nebyla plánovaná předem, na realizaci hodiny jsem se se školitelkou dohodla ten samý den, kdy byla hodina odučena. Vyzkoušela jsem si poprvé improvizovanou výuku s minimální možností přípravy. Byla to pro mě osobní zkouška, nicméně později jsem rozhodně ničeho nelitovala. Jsem přesvědčena o tom, že ve školní praxi tyto situace nastávají a úkolem pedagoga je vypořádat se s nimi. Téma hodiny jsem záměrně zvolila k nastávajícímu Dni ptactva a rozhodla se s žáky vytvořit během výtvarné výchovy velmi elementární, nekomplikovanou výtvarnou činnost. Z přednášek na fakultě vím, že je důležité vydat se „cestou kreativního učitele“ a že by výuka měla obsahovat celou řadu atributů, ale vzhledem k časové tísni jsem podrobné plánování hodiny vyměnila za krátkou osnovu činností, které měly v hodině proběhnout. Musím říci, že i přes jednoduché zadání byli žáci velmi kreativní a každý si do svého díla přidal něco originálního, svůj rukopis. Později mě v tomto utvrdila nejen provázející učitelka, ale také paní ředitelka, která si všimla povedených prací a pochválila mě i žáky. Výtvarné práce žáků byly vystaveny v prostorách školy kde si je žáci a pedagogové školy mohli prohlédnout. Nejvíce mě zaujal environmentální přesah v práci jedné z žákyň, která spontánně začala do obrazu přírody kreslit různé druhy odpadků (zejména plasty), snažila se tak reagovat na problematiku přehlcení oceánů plasty. Musím zdůraznit, že téma hodiny se nevztahovalo k této problematice ani okrajově. Žákyně mi práci následně prezentovala a zdůraznila důvody, které ji vedly k tomuto způsobu zpracování zadání. Musím podotknout, že se při svých praxích stále utvrzuji v tom, že komunikace mezi učitelem a žákem je stěžejní a díky komunikaci mohu odhalit nejen skryté významy žákovských výtvorů, ale také se s nimi více sblížit. V rámci evaluace hodiny jsme oboustranně hodinu výtvarné výchovy hodnotili jako velmi zdařilou. Po odchodu žáků jsme spolu s provázející učitelkou diskutovali na téma hodnocení ve výtvarné výchově. Prezentovala jsem svůj názor – hodnotila bych především výkon žáka a jeho kreativitu. Podle mého mínění je nutné brát v potaz zadání práce. Ve výchovách obecně se přikláním spíše ke slovnímu hodnocení, které považuji za spravedlivější a výstižnější. Při hodnocení žáků jsem prozatím velmi opatrná, ze zkušeností z praxe vím, že žáky velmi demotivuje i známka chvalitebný.
553	130	anglický jazyk	1	1	2	2	2	1	2	2	Pro první reflektivní deník, jsem se rozhodl se podívat na své dvě hodiny v šesté a sedmé třídě, kde jsem již učil a své dvě první hodiny považuji za úspěšné. Jak to, že byly úspěšné? To se pokusím zjistit ze zápisů z těchto hodin. 7. třída Tuto hodinu už jsem učil osobně, hodně mě překvapilo, jak se děti snažili a jaké všeobecné znalosti měli. Dnešním tématem byla Austrálie a to její hospodářství a průmysl. Na začátku jsem s nimi chtěl zopakovat, všechno co vědí o Austrálii. Co se faktografických pojmů týkalo, děti měli opravdu velké znalosti. Avšak na otázky typu: „proč ta poušť je tam, kde zrovna je?“ nebyli schopný dát jasné odpovědi. To mi dalo prostor k tomu je donutit kriticky myslet a hledat v atlase důvody, které vedli k výskytu pouští, pralesů atd. Poté jsme zabředli do nové látky, kterou jsem se snažil oživit obrázky z australského vnitrozemí. Děti pracovali po celou hodinu pilně a hodinu jsem si neskutečně užil. Doufám, že i to samé mohla říct i 7. třída. 6. třída Dnešní hodinu jsem učil sám a téma, které se mělo probírat, považuji osobně za dost složité. Téma bylo střídání ročních období a jeho důvody. Proto jsem na odlehčení zvolil jeden díl z Futurami, kde je ukázáno, jak vesmír vznikl a jak vznikla Země. Video jsem průběžně zastavoval, a snažil jsem se dětem vysvětlit co se právě děje a jak ty reakce fungují. Pak jsme se vrhli na vlastní látku, kde jsem pomocí náčrtů na tabuli vysvětlil, jak se střídají roční období. Ukázali jsme si významné dny (rovnodennosti a slunovraty) a probrali funkci Keplerových zákonů. Děti mě překvapili hlavně tím, že u druhého Keplerova zákona byli schopni látku uchopit a pochopit. Také jsme si zahráli hru, kde děti vytvořili sluneční soustavu a v ní fungovali jako planety a pásy, ta děti hodně bavila a každý chtěl hrát některou s planet. Hodinu jsem si moc užil a doufám, že děti si z ní něco odnesli. Takže proč byly mé hodiny úspěšné? Prvním z důvodů, který vidím, je aktivizace, ta proběhla formou videa a obrázků. Myslím, že využít seriál, který děti znají, vedlo k velkému úspěchu. Poté jsem se snažil děti donutit kriticky myslet stálím pokládáním otázek. To je zprvu překvapilo a nebyli si jisti co dělat, pak se ale zapojovali pravidelně a hledali důvody sami. Už se moc těším na další hodiny s nimi!
554	130	anglický jazyk	2	1	2	2	2	1	2	2	V průběhu posledních dvou týdnů jsem měl možnost vyučovat tři hodiny anglického jazyka. První takovou hodinu byla hodni v šesté třídě, kde jsem vyučoval přítomný čas prostý, tento čas se pro studenty z nepochopitelného důvodu stal velkou komplikací. Co se angličtiny týče, šestá třída je absolutně nepolíbena. Z prvního stupně si bohužel neodnesli vůbec nic, co se časů týče, a tak jsem dostal za úkol s nimi zopakovat přítomný čas průběhový a začít přítomný čas prostý a ukázat jim jaké jsou mezi nimi rozdíly. K mému překvapení, ale studenti nedokázali pochopit základní věci. Nejvíce se jim pletli pomocná slovesa, takže vznikali patvary jako „I am a nějaké významové sloveso“. Musel jsem si tedy rychle v hodině položit otázku jak to uchopit a následně jim ukázat jaký je mezitím rozdíl. Rozhodl jsem se pro interaktivní tabuli a zde jsem vytvořil tabulku a začal ke každému času sepisovat, co tam má být a kdy čas použít a jak. Následně jsem studenty obcházel a každému dával možnost vytvořit jednu větu v přítomném čase prostém a jednu v přítomném čase průběhovém. Při jakýkoliv chybách jsem se snažil je navést k opravě, aby se snažili zapnout hlavu a o hodině mi o látce přemýšlet. Teď když se nad tím zamýšlím zpětně, docházími, že to pro studenty asi nebyla moc záživná hodina, ale snažil jsem se ji udělat tak zábavnou jak jsem mohl a snažil jsem se zužitkovat ten wow efekt, který mě provázel, protože jsem pro ně byl nový objev, od kterého ještě nevěděli co očekávat. Na konci mě moc potěšila otázka, jestli je teď budu učit pořád, že jsem moc dobrý učitel a že by mě chtěli místo paní učitelky. Další dvě hodiny byli věnovány deváté třídě a to Ačku a Bčku. Velkým překvapením pro mě bylo, jak rozdílné tyto třídy jsou, co se týče úrovně jejich angličtiny. Pro obě třídy jsem měl připravenou stejnou látku a to předpřítomný čas. První hodinu jsem měl s Ačkem, kde k mému zděšení měl třídu, která opravdu nevěděla, která bije. Rozhodl jsem se tedy pro stejnou taktiku jako u šesté třídy, nejdříve jsem napsal základní informace o čase na tabuli a srovnal ho s časem minulým. Pak jsem třídu obcházel a pokládal jednoduché otázky a čas jsme společně zopakovali. Zde se studenti opravdu snažili a práce s nimi se mi moc líbila. Následovala práce ve dvojicích, kde studenti pracovali na cvičeních spojených s předpřítomným časem. Tahle práce trvala až do konce hodiny a bohužel z důvodu dlouhého výkladu na začátku jsem nestihl všechno, co jsem chtěl, ale myslím, že žáci aspoň měli čas tento čas pořádně uchopit a procvičit a na další hodině po rychlém opakování budeme snad hbitě pokračovat dále. Bčko, které jsem měl poté, mě úplně vyrazilo dech a to v dobrém slova smyslu. Bčko ve zručnosti i znalostech Ačko přesahoval a to ve velkém stylu. O to hodina mohla být zábavnější a mnohem více situovaná na žáky než na mě. Takže jsem se rozhodl, že to budou právě oni, kdo mě vysvětlí rozdíl mezi předpřítomným a minulým časem. Rozdělil jsem tedy třídu na dvě skupiny a každá skupina měla jeden z časů a vysvětlili ho ostatním. Následně jsme to všechno sepsali na tabuli a oni do sešitů. Myslím, že roli učitelů si vážně užili a jejich práce v kolektivu byla skvělá, i dvě slabší holčiny se díky vyšší úrovni svých kolegů snažili o to více. Pak jsme přešli k práci ve dvojicích jako u předešlé třídy, ale tahle dokázala svůj list do konce hodiny v klidu vyplnit a ještě jsme to stihli všechno projít a veškeré nejasnosti objasnit. Práce v těchto třídách se mi moc líbila a už se nemůžu dočkat další hodiny, kdy budu moct zkontrolovat, jestli těch čtyřicet pět minut co jsme spolu měli, byli k něčemu a jestli si z mé hodiny něco odnesli. Každopádně příští hodinu bych se chtěl pokusit zodpovědnost opravdu přehodit na ně a nechat je více mluvit a pracovat ve skupinách.
555	130	anglický jazyk	3	1	2	2	2	1	2	2	Za posledních čtrnáct dní jsem měl možnost odučit další čtyři hodiny angličtiny. Všechny proběhli v deváté třídě. Deváťáci jsou již v anglickém jazyce zkušení a tak pro mě nebyl žádný problém vysvětlit vztažné věty, které jsou v anglickém jazyce velice důležité. Vysvětlit jsem se to pokusil za pomoci interaktivní tabule, kde jsem sepisoval vše, co potřebují k tomuto tématu vědět. Myslím, že práce s interaktivní tabulí, je vždycky pro žáky zajímavá a člověk, může v rychlosti využít internetové zdroje, pokud potřebuje například pustit video. V deváté B jsou dvě studentky, které oproti ostatním dost zaostávají, takže poté co jsem zadal samostatnou práci, jsem si k nim přisedl a pokusil se jim pomoci tím, že jsem s nimi pracovní list prošel a znovu jsme si zopakovali, jak se vztažné věty vytváří a jaká zájmena k tomu využíváme. Následně jsem zvolil hru, kterou jsem chtěl upevnit tuto novou látku v jejich hlavách. Vytvořil jsem kartičky, na kterých byla různá povolání, zvířata a věci. Třídu jsem rozdělil na dvě skupinky po pěti. Jeden ze studentů byl ke mně otočen zády a ostatní čelem. Vždy jsem ukázal jednu kartičku a dal deset vteřin, aby si každý mohl rychle vymyslet nějakou vztažnou větu, kterou by danou věc popsali. Šlo o soutěž, takže ta skupina, která na to přišla, rychle zvolala odpověď. Dle mého názoru, tahle aktivita se velice povedla. Žáci se snažili a byli hodně aktivní. Dokonce i dvě slabší slečny se zapojily a novou látku si procvičily. Aktivita žáky bavila a chtěli hrát, až do konce hodiny, ale potřeboval jsem projít ještě jednou cvičení, a tak jsme aktivitu ukončili deset minut před koncem. Poslední cvičení bylo připraveno k finálnímu zopakování a byl zde přidán i domácí úkol. Žáci si po hodině procvičování se cvičením hravě poradili, což považuju za svůj malý úspěch. Poslední aktivita, ale neměla velký úspěch, nejspíše pro to, že studenti byli po hře už jen těžko zapojitelní do normální práce. Proto tuhle poslední aktivitu nehodnotím moc pozitivně, příště bych nejspíše zvolil jen ústní aktivitu, kde mají žáci možnost mluvit a nemusí znovu v tichosti pracovat. Celkově se mi všechny čtyři hodiny moc líbili a práce s oběma skupinami byla moc pěkná, doufám, že zbylé tři semestry utečou rychle a už se budu moci věnovat něčemu užitečnému.
556	130	zeměpis	4	1	2	2	2	1	2	2	Pro první reflektivní deník, jsem se rozhodl podívat na své hodiny zeměpisu a angličtiny na Bakalce a Husově škole, kde jsem již měl své první náslechy. Oba náslechy považuji za velké zklamání. Proč to bylo zklamání? To se pokusím zjistit ze zápisů z těchto hodin. Zeměpis (Bakalka) 6-8 třída. Tyto hodiny jsem zatím měl jen jako náslechy, hodně mě překvapilo, že i v Brně, kde se hlásají nové formy výuky zeměpisu, se pořád jede stará dobrá frontálka. Témata, která jsem měl možnost vidět, byly litosféra, severní Afrika a Evropa obecně. Na začátku každé hodiny paní učitelka nadhodila téma a nechala žáky vymýšlet odpovědi. Bohužel vymyšlené odpovědi byly jen výkřiky do tmy. Paní učitelka většinu toho co žáci navrhly dovysvětila a pokud se jí zdálo, že je to nesmysl razantně to zamítla, bez možnosti pro žáky, aby si to obhájily. Toto mohlo být způsobeno časovým presem, protože paní učitelka dávala posledních deset minut zápisu již bez jakéhokoliv výkladu. Možná bych toto zefektivnil a zápisy dětem rovnou posílal na mail a těch deset minut věnoval další debatě. Další problém byly prezentace. Studenti, kteří se již věnují regionální geografii, musí vytvářet prezentaci na jeden stát. Já měl možnost vidět Libyi a tato prezentace byla úplně k ničemu. Jednalo se o copy and paste faktů z wikipedie. Nejvíce mě dostalo vývoz a dovoz Libye, kde byli vyjmenovány jen státy a už tam nebylo co a proč. Trošku mě právě mrzí, že paní učitelka na to nereagovala a nepokusila se to opravit. Přesto všechno se jednalo o jedny z nejlepších hodin zeměpisu, co jsem viděl, což je o to smutnější. Anglický jazyk (Husova) 8 třída. Tuto středu jsem měl možnost zajít na tří hodinový „workshop“, který pořádá škola pro své studenty. Hodiny vedl Will z Irska, který zaměřil hodiny na hudbu. Dal studentům možnost zkomponovat jejich vlastní písničku. Donesl mixovací pult, elektrickou kytaru a spoustu dalších nástrojů. Celé to bylo perfektně promyšlené. Studenti si vybrali typ hudby, vytvořili k ní verše a tak dále. Já bych si takový blok neskutečně užil, ale žáci dali najevo jiné emoce. Místo možnosti užít si hodiny a procvičit si angličtinu, většina „čuměla“ bezduše do mobilů nebo jinak vytvářela nežádoucí „bordel“. Zhnusení a opovržení, tak by se dalo zhodnotit výkon mých svěřenců, kterým jsem tam místo rádce dělal spíše gestapo, které muselo je pořád nějak usměrňovat a motivovat aspoň k malému výkonu. Obdivuji Willa, že to takhle zvládl, já bych z toho byl hodně zklamaný. Takže proč pro mě byly hodiny zklamáním? Protože jsem měl možnost na živo vidět, že nové metody výuky nefungují, frontální zeměpis padl na mnohem úrodnější půdu, než skvělý workshop na angličtině.
557	130	zeměpis	5	1	2	2	2	1	2	2	Pro druhý reflektivní deník, jsem se rozhodl podívat na své dvě hodiny v sedmé třídě, kde jsem již učil a zhodnotit jak svou práci, tak práci dětí a feedback učitele. Předtím, než začnu s hodnocením hodin, musím vyjádřit své hluboké zklamání z praxe a jediné, na co se těším, je konec téhle úmorné činnosti. Proč taková slova a nálada? To se pokusím zjistit v následující rekapitulaci mých zážitků 1. hodina (19. 3. 2019) Tuto hodinu jsem dostal za úkol probrat severní Afriku, a tak jsem se rozhodl dát na „dobrou“ radu docentů z Masarykovy Univerzity a téma zgeneralizovat. Hodinu jsem postavil na Tunisku. Tunisko se dá považovat za jeden z progresivnějších států arabské Afriky, díky čemuž lze ukazovat jak na podobnosti, tak na rozdíly. Žáky jsem nechal pracovat ve trojicích na zadaných otázkách a nechal jsem je využít všechny zdroje včetně mobilních telefonů. Vypadalo to, že žáci spolupracují a hodina je baví. Dle mého názoru se mi hodina povedla a celkem jsem si ji i užil, ale to jsem ještě netušil, jaká ledová sprcha na mě čeká v kabinetě. P. uč.: „Jaký na to máte názor?“ Já: „No mě se ta hodina celkem líbila.“ p. uč.: „Bylo to hrozné! Neskutečný křik, divila jsem se, že na nás nepřišel nikdo z kolegů! A neměl jste dnes probrat celou severní Afriku? Tak tu proberete příště a k tomu ještě Guinejský záliv! A víte, že se vám celou dobu smáli za zády? Jak byli ve trojicích, tak se na vás vůbec nekoukali a byli na telefonu!“ No a bylo vymalováno. A já věděl, že příště s generalizací ani s prácí ve trojicích neuspěju. 2. hodina (2. 4. 2019) Na druhou hodinu jsem vyrazil s nepříjemným pocitem v břiše. Nejenže se mi do školy vůbec nechtělo, ale už vůbec se mi nechtělo být s mým provázejícím učitelem. Na hodinu jsem se připravil jinak. Vytvořil jsem prezentaci, kde jsem shrnul zbylé státy severní Afriky, abych se mohl hned pustit do Guinejského zálivu. Hodinu o Guinejském zálivu jsem postavil na nejvýznamnějších věcech z jednotlivých státu a snažil jsem se studenty vést k diskusi o tamních problémech. Následně jsem přešel na „frontálku“, kde jsem rychle shrnul vše důležité ke Guinejskému zálivu, nechal žáky udělat poznámky a přešel jsem na poslední aktivitu. Tou byla migrační krize, která spojuje jak státy Guinejského zálivu, tak další téma a to východní Afriku. Tentokrát jsem žákům pokládal otázky a snažil jsem se získat co nejvíce odpovědí. Práce ve skupinách nebyla možná, protože když jsem dorazil na druhou hodinu, bylo mi dodatečně vysvětleno, že „Učitel chodí dvacet minut před výukou, ne pět a víte, že na této škole jsou telefony zakázány, takže doufám, že tam nemáte žádné aktivity s telefonem…“. Hodina se mi opět líbila, a proto jsem se už v hloubi duše bál, co mě čeká v kabinetě. „No začátek hodiny zase hrozný řev, ale ke konci už to bylo lepší. A odkud vy jste? Že používáte tak nespisovný jazyk? Samé koncovky -ej, žáci z toho měli psinu“. Tak jsem byl rád, že aspoň nějaké „pochvaly“ jsem se dočkal. Proč tedy chci konec praxí? No, protože nepřináší nic nového, „frontálku“ už jsem viděl, učit mě touto formou nebaví a až budu chtít, aby mi někdo vysvětlil, jak jsem k ničemu, tak zase jednou doma neuklidím.
558	131	biologie	1	1	1	1	2	2	1	1	Byl čtvrtek, 11.10.2018 a mě čekala první hospitace hodiny přírodopisu na Základní škole Bakalovo nábřeží v Brně. Na první hodinu jsem šla společně se svou spolužačkou Kateřinou, což mě tak nějak vnitřně uklidňovalo. Alespoň jsem neměla pocit, že jsem v tom sama. Hned po příchodu do školy jsme byly lehce zmatené a ve vestibulu se snažily najít ukazatele, při čemž jsme si uvědomily, že jsme zapomněly jméno vyučujícího, který má být naším mentorem. „To nám to pěkně začíná“, pomyslely jsme si, načež jednu z nás napadlo zajít se zeptat pana na vrátnici, kde je tu kabinet přírodopisu. Po vystoupání několika pater jsme zaťukaly na příslušný kabinet a přivítal nás pan učitel. Představily jsme se a přizval nás dále do kabinetu. Po přečtení podrobnějších informací v emailu nám sdělil, že Kateřina má jiného mentora než já, takže jsme se musely rozdělit. Následně jsem s panem učitelem probrala jeho rozvrh a mé časové možnosti. Celou dobu působil velice profesionálně a cítila jsem k němu určitý respekt spojený s přirozenou nervozitou. „Za půl hodiny mám přírodopis s deváťáky, chcete se jít podívat?“ Mně se rozzářily mé ospalé oči a s nadšením jsem souhlasila. Velmi mě zajímalo, jak probíhá výuka na základní škole v dnešní době. Na půl hodiny jsem si šla sednout na chodbu, kde jsme si s Kateřinou stihly sdělit několik dojmů a najednou zazvonilo na hodinu. Ihned při vstupu do třídy mě děti zaregistrovaly a slušně pozdravily „dobrý den“ a já se šla posadit do poslední lavice. Následně přišel do třídy pan učitel, který mě představil jako inspekci, což myslel z legrace. Děti se mnou nenechaly rozhodit, což hodnotím kladně. Čekala je hodiny genetiky. „Super, alespoň si to procvičím, když v tomto semestru máme předmět genetika“, pomyslela jsem si. Pan učitel měl tuto hodinu vyhrazenou pro prezentace, který měl mít každý žák připravený. Když přišlo na samotné rozpočítávání, kdo z žáků půjde prezentovat, všimla jsem si třech chlapců přede mnou, jak se „nenápadně“ krčí. V tom momentu jsem se musela pousmát, jelikož jsem si vzpomněla na svoje staré časy na základní škole. Začala jsem sledovat pana učitele, který zapínal interaktivní tabuli a říkala jsem si, proč je na obraze ruleta? Je tohle vůbec výchovné? V tu ránu pan učitel klikl na nějaké zázračné tlačítko, které ruletu roztočilo a vybralo náhodné číslo. „Jsem asi sto let za opicemi“, povzdychla jsem si, jelikož o takových inovacích nemám ani páru. Na řadu šla velmi chytrá slečna jménem Gabriela, jejíž prezentace byla vynikající. Přišlo druhé kolo a černého Petra si vytáhl nepřipravený žák, který zprvu odmítal jít k tabuli, ale pan učitel na tom trval. Nejprve jsem si říkala, že je to trošku přísné, ale když si tak člověk uvědomí, kolikrát bude muset v dospělém životě improvizovat, dala jsem mu za pravdu, myslel to s nimi dobře. Žák si šel nakonec sednout s pětkou, ale myslím, že už nikdy nepřijde nepřipraven, minimálně k tomuto panu učiteli.
559	131	biologie	2	1	1	1	2	2	1	1	Je čtvrtek, 25.10.2018 a já vcházím v 8:48 do třídy 9.B, kde panuje pohodová atmosféra i o přestávkách. Sotva jsem překročila práh, děti mě zbystřily a každý se vzorově postavil za svoji lavici se slovy „dobrý den“. V tu chvíli jsem nemohla věřit vlastním očím. „Ty děti mě viděly jen párkrát a hned jsou takhle ukáznění“, pomyslela jsem si, načež jsem se na ně usmála a řekla, že dnes ještě neučím já a ať vyčkají na pana učitele. Já si opět sedla do zadní lavice a po příchodu pana učitele jsem se nechala unášet tím klidem, které provází každou hodinu přírodopisu. Téma hodiny byl úvod do geologie a práce geologa. Přišla otázka ze strany pana učitele, čím se zabývá petrologie. Děti se moc nehlásily, načež je pan učitel motivoval tím, že řekl: „támhle vzadu sedí petrolog, který o tomto oboru hodně ví, tak někdo zkuste odpovědět“. Najednou se hlásilo asi pět dětí. „To musím taky někdy použít“ řekla jsem si a snažila si to vrýt do paměti. Pan učitel udělal z tohoto ne příliš zajímavého tématu velice zábavnou hodinu. Místo toho, aby dětem vykládal, co je obecně ke geologii jako vědě potřebné, nazval toto téma jako práci geologa. „Co vlastně takový geolog musí dělat“? Jako první zmínil geologickou mapu. V tu chvíli jsem si vzpomněla na naši hodinu didaktiky, kde jsme se bavili o mezipředmětových vztazích a hned mi v hlavě vyskočilo. „Aha, propojuje hodinu přírodopisu se zeměpisem“. Začíná to vypadat na pracovní deformaci. Věděla jsem, že co nevidět mě čeká vlastní vedení hodiny a že bych se s dětmi měla začít nějak sbližovat. Přemýšlela jsem, jak jen s nimi navázat kontakt, až mi to došlo. Půjčím si od jedné z dvojice učebnici. A zrovna od té, u které mám největší pochyby, zda mě přijmou jako učitele. Když jsem se s úsměvem na tváři zeptala chlapců vedle mě, zda si mohu půjčit jednu z učebnic, tak skoro ani nedutali a s radostí mi ji podali. „Uf, tak to snad nějak zvládnu. Vypadá to, že v této třídě je slušně vychovaný snad i ten vycpaný sysel na skříni“. V takovém duchu se nese každá hodina. Skoro bych i přála, zažít nějakou divočejší třídu, jelikož tohle je ráj na zemi pro začínajícího učitele.
560	131	biologie	3	1	1	1	2	2	1	1	Jako každý čtvrtek ráno se blížím k Základní škole Bakalovo nábřeží a jsem celá natěšená na hodinu přírodopisu v devátém ročníku. Už několikrát jsem se zamýšlela, zda má tato třída nějaká negativa, kterých jsem si mohla povšimnout. Nad tímto uvažuji vždy, když se blížím ke škole nebo do ní vcházím. Tentokrát mě čekala poslední hospitace a další týden už se sama vrhám do učení. „No dobrá“, povzdychla jsem si, začnu si dělat podrobnou analýzu vzorců chování určitých žáků. „Abych jako věděla, na koho si dát pozor“, řekla jsem si v duchu. Po chvíli neustálého rentgenování žáků jsem zjistila, že tady snad nebude žádná práce. „Sakra, vždyť ty děti jsou všechny tak ukázněné“, řekla jsem si. Ano, opakuji to stále, ale mně to přijde až podezřelé, že si ty děti mezi sebou ani nešpitnou. „Nějaká negativa to snad mít musí“, neustále jsem si opakovala tuhle větu. Když ani po chvíli mého usilovného přemýšlení nepřišla žádná odpověď, pokračovala jsem v klasickém náslechu hodiny, ve které se stále probíraly minerály. A najednou mi to došlo. Když jsem se ohlédla okolo sebe, viděla jsem všude zvednuté ruce, div se všem nevykloubilo rameno, jak usilovně se hlásily. To se zdá být jako dobrý ukazatel úspěšné hodiny, ale když se pan učitel začal tázat, já se nestačila divit. Tolik otázek, na které ani já, ano, přiznám se, neznám odpověď. Najednou se mi hlavou honilo tisíce otázek a myšlenek. Všechny ve stylu: „Co když budu učit a někdo z řad žáků se mě zeptá na otázku, na kterou nebudu znát odpověď?“ Ano, to je přesně ta věc, která mě nejvíce děsí. Následně jsem si začala pohrávat s myšlenkou, jak je vlastně nejlepší na tuhle nepříjemnou situaci zareagovat? Něco odpovědět, jen tak, a přitom vlastně lhát? Říct žákům, ať si odpověď vyhledají a příští hodinu nám ji sdělí? Nebo se prostě přiznat a říct: „omlouvám se, ale nevím.“ Během mých hospitací se panu učiteli nestalo, že by nevěděl, nebo jsem to minimálně nepoznala, takže jsem vlastně neměla z čeho čerpat. Příští hodina už bude v mé režii. Při té představě se mi lehce sukuje žaludek, ale co bolí to sílí.
563	132	fyzika, chemie a technická výchova	1	1	1	1	1	1	2	1	První praxe ve škole začala s výběrovou třídou osmáků. Minule psali test, takže část hodiny strávili vysvětlováním a opravami. U pár dětí byla poznámka, aby si žáci prokonzultovali test přímo s učitelem. Bylo jich 7 a i když konzultace (napůl soukromá) byla v rámci hodiny, nezdálo se, že by se žáci cítili být ponížení, že zrovna oni. Byl jsem se podívat, co spolu řešili, proč tam mají napsáno přijď za mnou. Byly to chyby například x kg = x l, špatné násobení atd. Následoval kontrolní testík jako opakováním z minulé hodiny. Test obsahoval pár otázek, jako např. Co Torricelli dokázal svým pokusem. Jen 10 minut z hodiny se probíralo další učivo. Zdá se mě to málo. V devítce děcka probíraly akustiku. Opět opakovali testem učivo z minulé hodiny. Žáci dostali na výběr ústní nebo písemnou formu. Vybrali si pro tentokrát ústní formu. Mám dojem, že se tím zmenšuje šance být vybrán. Proběhly 2 zkoušení. Občas mně přišly otázky těžké, nevyužitelné v praxi, resp. Nedůležité. Např. do 17 m vlna-dozvuk, nad 17 m je ozvěna kvůli reakci mozku na podnět. Po zkoušení si ukazovali obrázky například machův kužel, pouštěli si frekvence do reproduktorů. Přišlo mě to dobré, děcka si uvědomili, jaké frekvence odpovídají jakému tónu. Frekvence byly pouštěny z aplikace na mobilu. Poté jsme si měřili hlasitost na mobilu v decibelech. Další týden jsem začal s novou třídou, ve které je pan učitel třídním. Byly 2 zkoušení. Celkem rychlé. Holky si mohly vybrat, o čem budou mluvit. Obě dostaly jedničku. Dál probírali Brownův pohyb. Vysvětloval se princip a poté se bavili o absolutní nule. Mně osobně témata předpovídající, ale neověřená vždy zajímaly. Dosažení absolutní nuly, cestování časem, nadsvětelná rychlost… Takže i toto mě bavilo. Žáci byly vcelku hodní, jen jednoho musel rozesadit, ale upřímně jsem si nevšimnul, že by něco dělal, ale seděl jsem k nim bokem, takže jsem na ně moc dobře neviděl. To, že byli hodní bych přisuzoval k tomu, že ještě nejsou v pubertě. Druhou hodinu jsem si nějak zapomněl dělat poznámky, hodina mě moc nezaujala.
564	132	fyzika, chemie a technická výchova	2	1	1	1	1	1	2	1	Praxe šla zatím dobře. Ve čtvrtek byl na škole celoprojektový den ke stému výročí od vzniku státu. Žáci měli pár úkolů ze všech předmětů, které postupně měli za úkol plnit. Nesetkal jsem se s odporem žáků, že by jim něco vadilo nebo něco nechtěli dělat. Naopak byli rádi, že nemusí sedět v lavici a klasicky se učit. Druhá stránka byla pedagogický sbor. Učitele, u kterého mám praxi jsem na stanovišti vystřídal a ten pak lítal po ostatních stanovištích po celé škole a na chvíli zastupoval ostatní pedagogy, aby si mohli dojít alespoň na záchod, když už nic jiného. Zpět ke mně se dostal až po dvou hodinách. Takže žáci si možná oddechli, že se nemuseli učit, ale učitelé si neoddechli vůbec. Další týden jsem už sám učil. Na škole kde jsem měl praxi je už od září nemocná učitelka a zastupující učitel odešel do důchodu. Dostal jsem nabídku učit nějaké hodiny, které v souvislosti se studiem odučit stihnu. Sice si nevěřím, že bych byl plně způsobilý k učení, ale žáci by měli suplování, ve kterém by se ani nemuseli dostat k předmětům, které se suplují. Říkal jsem si, že se mnou už to asi horší být o moc víc nemůže, tak jsem to vzal. Za prvé naučím víc, než se naučili doteď (co jsem se doslechl) a zadruhé uvidím, jestli na to vůbec mám. Z prvních hodin mám takové dva pocity. První: ve škole jsou chytří žáci, co se opravdu chtějí něco dozvědět. Druhý: naopak ale nedokážu ve třídě nastolit takovou atmosféru, aby se víceméně nikdo nebavil a já nemusel zvyšovat hlas. Po čtyřech odučených hodinách ve dvou dnech jsem se o víkendu dostával z přetížení hlasivek (a to sem ani neřval). Pokud jsem ve třídě vpředu, první půlka je zticha, ale zadek se baví. Dokážu je ztišit, ale jen na chvíli, protože jak se zase učíme, šum opět zesiluje a já nemám na to je překřikovat. Vyvrcholilo to tím, že i po varování klid nenastal, tak jsem jim zadal slibovaný test. Neměl jsem to rád ani u svého studia, protože trestám všechny, nejen ty zlobivé. Už při zadávání jsem byl přesvědčený, že budu počítat jen dobré známky po tom, co jím promluvím do duše, jak to s nimi ještě naposledy zkusím. Nemyslím si, že tento typ testů je řešením. Hrát může roli, že děti měli předtím takové volnější hodiny, kde ani nic moc neprobíraly, nebyl tam řád. Já zatím nemám ani jejich klasifikaci, nemám dokonce ani vlastní kabinet. Možná, až budu do hodiny více připravený, zlepší se to. Ale nemyslím si, že to by bylo jádro problému. Zkrátka nevím, jak je přinutit k tomu, aby byli potichu a já nemusel řvát, protože takový styl učení mě vůbec nenaplňuje a nebaví.
565	132	fyzika, chemie a technická výchova	3	1	1	1	1	1	2	1	Moje praxe se změnila v permanentní výuku. Samozřejmě dobrovolně. Škola, kde jsem na praxi hledala dočasnou náhradu za učitele a oslovili mě. Jelikož je to jen dočasně, říkal jsem si, že si zkusím činnost ze strany pedagoga a jeho závazky naplno, buď mně to půjde nebo ne. Maximálně ztratím iluzi o sobě a mém dosavadním studiu. Alespoň ale konečně zjistím, jestli jsem na učitelství alespoň trochu stavěný nebo ne. První týden jsem už popisoval. Po této zkušenosti bych učit nechtěl, ale bylo by nerozumné házet flintu do žita. Zvlášť po 16 letech studování. Hledal jsem způsoby od napomínání přes hrození a trestání celé třídy testy až jsem skončil u osobních trestů (nefyzického charakteru). Žáci si měli dát jmenovky na stůl. Ti, co si je nedali (neměli papír, nevěděli, jak se jmenují nebo nevím proč) jsem obešel s lístečkem individuálně aby to i oni zvládli. Další krok bylo hlídání kázně a po prvních dvou pětkách (udělených naráz), byla konečně kázeň na úrovni, kdy jsem v pohodě schopen učit. Mám štěstí na školu i žáky, že má jeden z nejlepších vzorků dětí z celé republiky, takže si nemyslím, že tato metoda bude platit globálně. Je to na zamyšlení, jakou si vybrat školu pro další praxi, abych si vyzkoušel všechno.
566	132	fyzika, chemie a technická výchova	4	1	1	1	1	1	2	1	Pro praxi jsem si vybral gymnázium Křenová. Mám profilaci kromě ZŠ i na SŠ, takže jsem si chtěl vyzkoušet, jaké by to bylo učit v jiném prostředí jinak staré žáky. ZŠ mě vadí kvůli širokému výběru studentů, na gymnáziích už je více jasné, co od studentů očekávat a co oni očekávají od školy. Prostředí je více akademické, pedagogický sbor příjemný. Profesoři neberou moji přítomnost jako práci pro ně navíc, kterou nemají v popisu práce, ale snaží se mi vyjít vstříc. Kromě hodin fyziky provázejícího učitele jsem navštívil i jeho hodinu matematiky. Na škole působí celkem 4 fyzikáři, kteří všichni fyziku vyučují. Docela úctyhodné číslo natož, že je učitelů s přírodovědným zaměřením málo. Navštívil jsem i hodinu fyziky jeho staršího kolegy. Oba mají praktický přístup. Nepočítají příklady, které by byly odtržené od reality. Například počítali rychlost padajícího parašutisty s padákem, bez padáku se zanedbáním odporových sil a následně studenti měli na internetu najít, kolik by byla skutečná maximální dosažitelná rychlost při volném pádu člověka v zemské atmosféře. Protože brali zákon zachování mechanické energie, počítali i energii, kterou parašutista vlivem tření vzduchu o padák předá, aby klesal pomocí padáku pomalu k zemi. Ta ztráta energie byla více než 99%, což ale studenty nechalo chladnými a nedokázali snahu učitele o libový praktický příklad ocenit. Prý je tato třída i jindy v hodinách pasivní a těžko se s nimi pracuje. Jinak se mi libí atmosféra ve třídě u obou kantorů, která navozuje dobré pracovní prostředí. Můj provázející učitel se snaží o humor v hodinách, ale také se mi zdá, že to žáci nedokáži moc ocenit. Každopádně to navozuje příjemnější prostředí. Zajímavý je bodový systém, který profesor používá pro klasifikaci žáků. Studenti dostávají za písemky, zkoušení atd. body. Na konci pololetí se vypočítá, kolik % má každý student z maxima možných bodů a dá se mu známka. V průběhu pololetí je možné sbírat extra body za aktivitu, takže nadaný aktivní žák může mít víc než 100% bodů. Studenty to nutí starat se o napsání testu, protože jinak z něj mají 0 bodů. Na začátku hodiny neprobíhá zkoušení, ale „rozdávání bodů“. Většinou jde o opakování z minulých hodin. Za správnou nebo částečnou odpověď jsou 2 nebo 1 bod, za žádnou -1 bod. Starší kolega nemá bodový systém. Zkoušení probíhá tak, že každý si za pololetí (i vícekrát) vylosuje 2 otázky. První je z kterékoli látky, kterou probrali od začátku prvního ročníku (vždy z látky píšou testy a ví, co se mají učit). Druhá je z aktuálně probírané látky. Pro aktivizaci třídy nechce používat drastické metody. Vzpomněl si například na jednu, při které kantor známkoval na konci hodiny řadu ve třídě podle aktivity v hodině (studenti o tom předem nevěděli). Po prvním kole špatných známek se další hodinu po otázkách objevoval les rukou, aby nedostali náhodou špatné hodnocení na konci hodiny. Ale takto se mu učit příčí.
569	133	speciální pedagogika	2	1	1	1	1	2	1	3	Jsem moc ráda, že můj druhý deník z praxe může být o poznání zajímavější. Tedy pevně v to doufám. Alespoň praxe začaly mít ty pravé grády. Hospitační hodiny mám již odchozené a mám za sebou i svůj první tandem. Co se týče hospitačních hodin tak se během nich nestalo nic výjimečného, a proto bych se ráda vypovídala o tandemu, jenž jsem měla možnost absolvovat. Tandem jsem měla v hodině češtiny tří chlapců s ADHD z 5. třídy . Měla jsem za úkol s nimi hrát sluchové pexeso, slovní fotbal s obrázky, a nakonec hodiny napsat na tabuli několik vět s chybami, které měli kluci opravit. Před tandemem jsem nebyla nikterak zvlášť nervózní. Spíše jsem se těšila. Koukat mě už moc nebavilo. Věřila jsem, že to všechno dopadne dobře. Přeci jen se ode mě neočekával výklad kvantové fyziky. Těsně před výstupem jsem trošku znejistila, ale po zasednutí na koberec ze mě veškeré obavy spadly. Sluchové pexeso bylo moc fajn. Kluci byli moc hodní a hezky spolupracovali. Jen jsem někdy sama měla problém jednotlivé rozdíly mezi danými zvuky rozeznat. Když jim sluchové pexeso moc nešlo, začala jsem se bál. Mému strachu nepřispěl ani fakt, že jediný Štěpánek nevyhrál jedinou dvojičku a začal být nesvůj. Štěstí ale stálo na mé straně, a nakonec i Štěpánek uhodl jednu dvojičku. “Uff, řekla jsem si”. Na řadu přišel slovní fotbal. S poměrně jednoduchou hrou neměl žádný z chlapců problém. Po nezdaru v pexesu jsem pro zlepšení nálady nechala začít Štěpánka. To, kdo danou aktivitu začínal a kdo byl kolikrát vyvolán bylo pro kluky moc důležité. Snažila jsem se být co nejvíce spravedlivá. Slovní fotbal klukům opravdu šel. Poslední hlásky pěkně slyšely. Za odměnu si jej mohly zahrát ještě jednou. Po aktivitách, jež se odehrávaly se mnou na koberci, kluci opět usedli do lavic s paní učitelkou a pokračovali v dalších činnostech. No jo, ale co se nestalo! Štěpánek, který byl již mírně rozladěný kvůli pexesu, si nemohl kvůli nedostatku času dodělat jedno cvičení na zrakové vnímání bylo zle! Začal plakat a přestal úplně spolupracovat. Paní učitelka to s ním uměla, takže nezačal křičet a vztekat, přesto jsem ale měla z poslední aktivity, kterou jsem měla vést já, obavy. “Aspoň jsem ho nerozčílila já”, utěšovala jsem sama sebe. Štěpánek odmítavě seděl na židli s tváří ponořenou v dlaních. Na řadu přišla moje poslední tandemová aktivita. Za domácí úkol jsem si připravila několik vět, které mi kluci měli opravit. Napsát vjet ktéré bude pravpisný ópravdóvý spátne byl nakoneč těši, než jsemsi myslel. Bála jsem se, že věty budou neadekvátní jejich schopnostem. Místo tří, jsem tedy nakonec pracovala pouze se dvěma kluky. Štěpánek stále nereagoval na žádnou z výzev paní učitelky. Celou aktivitu uvedla tak, že jsem nešika a potřebuji šikovného pana učitele, který mi všechny chyby opraví. Mé divadelní schopnosti hodné Oscara oslnily široké davy. Ano, ano...Štěpánka tato aktivita zřejmě zaujala. Začal se zapojovat spolu s ostatními! To je pro mě asi největší úspěch z mého prvního tandemu, kdy jsem měla konečně možnost se trochu více projevit. Za to jsem opravdu ráda. Celkové mám pocit, že má první speckařská aktivita nedopadla tak zle. Snad tomu tak bude i nadále, již zítra totiž mám mít individuální výuku s Aliskou, holčičkou z Ukrajiny. Jsem moc ráda, že můj druhý deník z praxe může být o poznání zajímavější. Tedy pevně v to doufám. Alespoň praxe začaly mít ty pravé grády. Hospitační hodiny mám již odchozené a mám za sebou i svůj první tandem. Co se týče hospitačních hodin tak se během nich nestalo nic výjimečného, a proto bych se ráda vypovídala o tandemu, jenž jsem měla možnost absolvovat. Tandem jsem měla v hodině češtiny tří chlapců s ADHD z 5. třídy . Měla jsem za úkol s nimi hrát sluchové pexeso, slovní fotbal s obrázky, a nakonec hodiny napsat na tabuli několik vět s chybami, které měli kluci opravit. Před tandemem jsem nebyla nikterak zvlášť nervózní. Spíše jsem se těšila. Koukat mě už moc nebavilo. Věřila jsem, že to všechno dopadne dobře. Přeci jen se ode mě neočekával výklad kvantové fyziky. Těsně před výstupem jsem trošku znejistila, ale po zasednutí na koberec ze mě veškeré obavy spadly. Sluchové pexeso bylo moc fajn. Kluci byli moc hodní a hezky spolupracovali. Jen jsem někdy sama měla problém jednotlivé rozdíly mezi danými zvuky rozeznat. Když jim sluchové pexeso moc nešlo, začala jsem se bál. Mému strachu nepřispěl ani fakt, že jediný Štěpánek nevyhrál jedinou dvojičku a začal být nesvůj. Štěstí ale stálo na mé straně, a nakonec i Štěpánek uhodl jednu dvojičku. “Uff, řekla jsem si”. Na řadu přišel slovní fotbal. S poměrně jednoduchou hrou neměl žádný z chlapců problém. Po nezdaru v pexesu jsem pro zlepšení nálady nechala začít Štěpánka. To, kdo danou aktivitu začínal a kdo byl kolikrát vyvolán bylo pro kluky moc důležité. Snažila jsem se být co nejvíce spravedlivá. Slovní fotbal klukům opravdu šel. Poslední hlásky pěkně slyšely. Za odměnu si jej mohly zahrát ještě jednou. Po aktivitách, jež se odehrávaly se mnou na koberci, kluci opět usedli do lavic s paní učitelkou a pokračovali v dalších činnostech. No jo, ale co se nestalo! Štěpánek, který byl již mírně rozladěný kvůli pexesu, si nemohl kvůli nedostatku času dodělat jedno cvičení na zrakové vnímání bylo zle! Začal plakat a přestal úplně spolupracovat. Paní učitelka to s ním uměla, takže nezačal křičet a vztekat, přesto jsem ale měla z poslední aktivity, kterou jsem měla vést já, obavy. “Aspoň jsem ho nerozčílila já”, utěšovala jsem sama sebe. Štěpánek odmítavě seděl na židli s tváří ponořenou v dlaních. Na řadu přišla moje poslední tandemová aktivita. Za domácí úkol jsem si připravila několik vět, které mi kluci měli opravit. Napsát vjet ktéré bude pravpisný ópravdóvý spátne byl nakoneč těši, než jsemsi myslel. Bála jsem se, že věty budou neadekvátní jejich schopnostem. Místo tří, jsem tedy nakonec pracovala pouze se dvěma kluky. Štěpánek stále nereagoval na žádnou z výzev paní učitelky. Celou aktivitu uvedla tak, že jsem nešika a potřebuji šikovného pana učitele, který mi všechny chyby opraví. Mé divadelní schopnosti hodné Oscara oslnily široké davy. Ano, ano...Štěpánka tato aktivita zřejmě zaujala. Začal se zapojovat spolu s ostatními! To je pro mě asi největší úspěch z mého prvního tandemu, kdy jsem měla konečně možnost se trochu více projevit. Za to jsem opravdu ráda. Celkové mám pocit, že má první speckařská aktivita nedopadla tak zle. Snad tomu tak bude i nadále, již zítra totiž mám mít individuální výuku s Aliskou, holčičkou z Ukrajiny.
570	133	speciální pedagogika	3	1	1	1	1	2	1	3	Jsem moc ráda, že si mohu neustále zkoušet různá cvičení a úkoly. Vážím si práce provázejících pedagogů, díky nimž se mohu rozvíjet a zkoušet nové věci. Obávám se však, že můj deník z praxe č. 3, bude poněkud kratší. Od posledního semináře jsem byla pouze na 2 hodinách praxe. Z důvodů návštěvy lékaře provázející učitelky a mého plné rozvrhu jsme nenašly více možností k uskutečnění praxe. Bohužel jsem ani nevedla reedukační hodinu bez cizí pomoci. Tudíž moc nemám s čím přispět. Pokud by to bylo vyhovující navrhuji, že bych po samostatných hodinách následně dopsala reflexní deník z praxe č. 4. Jak jsem slíbila, tak činím, a píši alespoň ve stručnosti své pocity ze samostatně vedených hodin. Jelikož pracuji s dětmi opravdu dlouhou dobu a opravdu velmi často, moc nervózní jsem před hodinou matematiky a češtiny nebyla. Tedy poměrně dlouhou dobu před hodiny speciálně pedagogické péče nervózní nebyla. Těsně před samotnou hodinou jsem měla všechny materiálny vzorně připravené na stole, ruce jsem měla mírně opocené a hlas drobet roztřesený. Ale žádné velké drama! Jakékoliv známky nejistoty by ty tam při zahájení hodiny matematiky. Apolenku a Petříka jsem již dobře znala. Oba se mnou hezky spolupracovali a ani mi nepřišlo, že dělám něco, co jsem doposud nikdy nedělala. Kristýna mi po hodině pochválila a vytkla mi jen to, že jsem děti neseznámila s cíli. Díky její laskavosti ale nezapomněla říct, že se nic neděje a že to taky neříká. To se moc pobavilo. Po hodině matematiky následovala hodina českého jazyka. Mírně mě vykolejil nový žáček, který byl ve skupině nový. Nevěděla jsem, jak se bude Jiřík chovat, ani jaký je jeho plán pedagogické podpory. Naštěstí byl poměrně hodný, jen trošku nepozorný, občas dělal to, co neměl, ale nic drastického. Skupina hezky pracovala a při odchodu vypadala spokojeně. Tak snad i byla. Já jsem byla se svou premiérou taky poměrně spokojená, i když jsem byla docela zaskočená a šokovaná, jak rychle těch 45 minut uteklo! Ani zdaleka jsem nestihla úkoly, které jsem si pro děti připravila. To mě trošku mrzelo. Snad se ale budu moci v budoucnu polepšit a naučit se lépe rozvrhnout čas.
571	134	biologie	1	1	1	1	1	1	1	1	Když jsem byl před několika dny na praxi na jedné základní škole v Brně, tak jsem byl o přestávce svědkem zvláštního úkazu, který ve mně vyvolal smutek a nutil zamyslet se nad tím, jak motivovat děti z nižších sociálních vrstev ke studiu. Když jsem o přestávce vyšel ven ze třídy uviděl jsem skupinku hochů z deváté třídy, jak se pošťuchují, jelikož jsme měli zrovna hodinu v jejich třídě, tak jsem k nim došel a řekl jim ať přestanou dělat hlouposti, než se někomu něco stane. Tento jev ve mně vyvolal vzpomínky na mé školní roky a na to, jak my jsme se se spolužáky prali, což ve mně vyvolalo pocit nostalgie a ani jsem se nemohl na mladíky zlobit. To co jsem však zažil poté mne hluboce zasáhlo. Když nad tím teď uvažuji stále to ve mně vyvolává silné pocity a otázky, na které nedokážu odpovědět. Když jsem se otočil od pošťuchujících se chlapců viděl jsem skupinku osmáků, jak stojí kolem popraskané podlahy a odpočítávají od tří, když došli ke slovu „teď“ najednou vyskočili a vší silou dupli na popraskanou podlahu, ze které se vyvalilo veliké mračno prachu a mírně se prohnula. Po dvou dalších opakováních, během kterých jsem přemýšlel proč to ti chlapci dělají, už pod nimi vznikl celkem slušný důlek a jelikož jsem stále neviděl nikoho z učitelů, rozhodl jsem se zakročit. Přišel jsem k chlapcům a ptal se jich proč to dělají. Oni mi odpověděli, že když se pod nimi ta podlaha propadne, tak se zavře škola a bude to super. To ve mně vyvolalo smutek. Přemýšlel jsem a stále přemýšlím, proč mají takový odpor ke škole, ale odpověď stále nenacházím. Pokusil jsem se situaci zachránit a pomoci jim si uvědomit, že škola není tak špatná a připomněl jim, že je to i místo, kde se denně setkávají se spoustou svých kamarádů a když nebude škola, tak se neuvidí. Místo odpovědi jsem však dostal pouze další silné dupnutí několika studentů. Nezbývalo mi tedy než je nahnat do třídy, stoupnout si nad prohlubeň a čekat na nějakého učitele, se kterým bych se poradil o situaci. Za nedlouho přišla jedna paní učitelka, která došla pro pana ředitele a školníka a dohodli se na postupu opravy oné propadliny, která nebyla nijak nebezpečná, jelikož podlaha měla několik vrstev. Zbytek přestávky jsem přemýšlel o té silné nenávisti a nechuti, kterou žáci ke škole chovají a snažil se vymyslet, jak v nich vzbudit zájem. Nic jsem nevymyslel, a proto jsem se rozhodl svěřit jedné paní učitelce. I po našem rozhovoru však nemám optimističtější vyhlídky na budoucnost těchto dětí. Když nad tím přemýšlím teď myslím si, že mě tolik zasáhlo i proto, že já jsem ve škole vždy trávil čas rád a těšil se tam. Zajímalo by mě domácí prostředí těchto dětí a jakou podporu jim dávají rodiče ke studiu. Nic z toho se však asi nedozvím.
572	134	biologie	2	1	1	1	1	1	1	1	Před nedávnem jsem na své praxi zažil nepříjemnou věc. V některých třídách, ve kterých učím se vyskytují autisté, takže jsem mohl zblízka potkat tyto studenty se speciálními potřebami. Většinou mi spolupráce s nimi dělala menší obtíže než jsem očekával. Předem jsem byl varován, že daní studenti často vykřikují a mají někdy nepříjemné dotazy. Já jsem však byl s jejich výkony při hodinách poměrně spokojen. Zatím měli vždy dobré povědomí o učivu a spolupracovali, čehož si velice cením. Jejich občasné vykřikování mi nepřišlo jako nijak neobvyklé, když si vzpomenu na svou docházku na základní školu, jsem si jistý, že jsem vykřikoval mnohem víc. Jeden z těchto studentů se zvláštními potřebami se často nedokáže zaměřit na podstatné věci a od dotazu či probírané látky sklouzne k několika minutovému monologu, který souvisí s tématem pouze okrajově. Paní učitelka říkala, že se ho vždy snaží mírnit a já jsem v tom tedy pokračoval. Většina studentů si však dělala z některých projevů tohoto studenta legraci, což mě mrzelo. Stále mě to mrzí, vždy když si na to vzpomenu, protože mi to připomíná, jak se mi spolužáci vysmívali, když jsem ještě chodil na základní školu. Když o tom však přemýšlím s odstupem času, uvědomuji si, že studentovi to nejspíš nijak nevadilo. Nevím, jestli si to neuvědomoval nebo to nevnímal, ale nezdálo se, že neměl se smíchem spolužáků problém. Některé jeho výroky totiž skutečně vtipné byly, například když se u obrázku pole s řepkou rozvášnil nad agrofertem, Babišem a řepkou babiškou, tak jeho projev skutečně vypadal spíše jako výstup stand-up komika. Tento student má však jednu velice nepříjemnou vlastnost. Jelikož ví mnoho informací, i když jsou často neúplné či zkreslené, tak projevuje silné antipatie k jinému velice inteligentnímu studentovi. Nevím, zda pouze neuznává jinou inteligenci nebo je za tím nějaký hlubší problém, ale nikdy jsem neviděl, že by se onen druhý student choval jakkoli nepřátelsky k uvedenému studentovi se zvláštními potřebami. Avšak několikrát jsem byl svědkem toho, jak byl nějaký jeho výrok, či nepřesné označení napadeno prvním studentem. Navíc jsem viděl, že i v případě, kdy se druhý student vyjadřoval ve prospěch prvního studenta, tak on svůj výrok přeformuloval, aby mu mohl říct, že nemá pravdu. Velice mě zajímá, co vyvolalo zášť těchto dvou studentů a bohužel i přes má pozorování a snahu porozumět problému nenacházím žádný výsledek. Velice rád bych pomohl uzavřít těmto dvou studentům příměří a pomohl tím stmelit třídní kolektiv.
573	134	biologie	3	1	1	1	1	1	1	1	Ke konci mé praxe na základní škole mi byla nabídnuta možnost, zůstat a pracovat jako asistent pedagoga na párovou výuku. Tato nabídka pro mě zněla velice lákavě, protože jsem si praxi užíval, vždy jsem se těšil a bavilo mě to. Znamenalo to však také spoustu nových povinností a to, že přijdu i o ten malý zbyteček volného času, který mám. Tato nabídka tedy měla jak svá pozitiva, tak svá negativa a mě bylo jasné, že o ní budu muset ještě pořádně přemýšlet. Přemýšlel jsem nad touto nabídkou několik dnů a pohrával si s myšlenkou vzít tento 14-ti hodinový částečný úvazek napůl s nějakým spolužákem, což mi bylo původně nabídnuto, když jsem se však bavil z pedagogy z vedení snažili se mě přemluvit abych úvazek vzal celý sám. Nejvíce času jsem o možnosti této práce přemýšlel sám, poradil jsem se však i se svými přáteli. Nakonec jsem se rozhodl probrat tuto nabídku i z někým ze školy, kdo by mi dokázal poradit. Zeptal jsem se tedy své provázející učitelky, co si o tom myslí. Ta se mě snažila přesvědčit o tom, že to zvládnu a že já si to budu určitě užívat, což je mi bylo jasné byl to hlavní důvod, proč jsem nabídku zvažoval. Nejvíce mi pomohl rozhovor s mojí nadřízenou na sokole, která na dané škole také učí. Řekla mi, že mě paní učitelka hrozně vychválila a když se na jedné hodině projektové výuky byl podívat pan ředitel s paní zástupkyní, tak si mě také všimli, což mě potěšilo. Nejvíce mi však lichotilo, když jsem se dověděl, že původně vůbec nebylo v plánu najmout někoho z praxe ale studenta v pátém ročníku anebo studenta, který již dostudoval. Po tomhle zjištění jsem si řekl, že si nemůžu nechat ujít takovou příležitost a odmítnout tak speciální nabídku. Po mnoha hodinách přemýšlení a přemítáni jsem se tedy rozhodl, že mě ani časové požadavky od této práce neodradí. Zbývalo tedy poslední. Zajistit si v rozvrhu místo na odpovídající počet hodin. Bylo to nakonec mnohem snazší než jsem si myslel, musel jsem pouze 3 vyučující přemluvit k tomu, abych mohl navštěvovat jinou seminární skupinu, i když už nebylo období změn v zápise a dále jsem se musel rozloučit se dvěma a půl přednáškami, na které jsem chodil. Chodit na přednášky mě sice baví, ale doufám, že ve škole se toho naučím víc. Nyní už mi zbývá jen zajít k lékaři na vstupní prohlídku, podepsat smlouvu a budu se moct věnovat své vysněné práci a užívat si každý den spoustu zábavy.
574	134	biologie	4	1	1	1	1	1	1	1	Před několika týdny se mi na praxi povedl nečekaný úspěch. Když byli ostatní učitelé na lyžařském kurzu dostalo se mi opět milé povinnosti suplovat všechny hodiny tělesné výchovy. Většinu tříd ve škole jsem již učil jak na tělesnou výchovu ta v jiných předmětech, takže to pro mě nebyla žádná změna, ale výjimečně se mi podařilo dostat i osmou třídu, ve které jsem ještě nikdy tělocvik nesuploval ani nepároval. Obě osmé třídy jsem již znal z několika hodin přírodopisu a chemie, takže to nebylo naše první setkání, ale hodiny tělesné výchovy bývají specifické. Tradičně jsem se snažil o to udělat první hodinu, co nejzábavnější abychom se s žáky seznámili a naladili se na podobnou vlnu, když nad tím teď přemýšlím s každou třídou jsem si dal záležet na originalitě první hodiny a ani osmáci tedy nebyli výjimkou. S chlapci jsme hodinu zahájili skupinovým bojem s molitanovými hady, kde se mohli vyřádit a následně jsme v hodině pokračovali několika netradičními hrami, které nikdy v životě nehráli a bavily je. Hodina se vydařila více než jsem očekával z čehož jsem měl radost. Ovšem u chlapců jsem se tolik nebál, protože ti bývají pro tělocvik vždy zapálení. Vetší obavy jsem tedy pociťoval před hodinou s jejich pubertálními spolužačkami. Naplánoval jsem pro ně hodinu, ve které museli odhodit stud a museli se uvolnit, protože součástí hodiny byly i taneční choreografie. Před začátkem jsem dívkám vysvětlil, že nejzábavnější věci někdy bývají „trapné“ a proto to musí překonat, nestydět se a jenom si užívat tu zábavu. Na začátek jsme si tedy měli zatančit, doteď cítím obavy z toho, že dívky tuto aktivitu naprosto zavrhnu a nebudu ochotné v čemkoli pokračovat. K mému překvapení se však mnou zvolené taneční choreografie natolik líbili, že se přidali i některé necvičící dívky. Tím se tedy povedl nečekaný úspěch přimět k pohybu i dívky, které většinu tělocviků pouze sedí s vymyšlenou omluvenkou. Když jsme tuto hodinu následně probírali s jejich paní učitelkou, tak byla nadšená. Já se od té doby na výuku do těchto tříd vždy těším, což se o většině mých kolegů říct nedá. I nyní s několika týdenním odstupem to považuji za jeden z mých největších úspěchů.
575	134	biologie	5	1	1	1	1	1	1	1	Posledních několik týdnů se na škole potkávám nejen já ale i ostatní kolegové se standartní problémem, který by mohl syndrom druhé pololetí v devátých třídách. Někteří deváťáci již jsou přijatí na školu, další se na přijímačky teprve chystají, téměř nikoho z nich však nezajímá poslední vysvědčení. Takovým studentům je všechno jedno a je jim zatěžko i otevřít oči, odpovědět nebo cokoli napsat. Přestože se s snažíme pro ně vymýšlet stále nové aktivity a používáme aktivizační metody, stále nedosahujeme žádného výsledku a většinou nám prostě odevzdají prázdný papír. Musím přiznat, že je to velice demotivující a trápí mě to, když inteligentní třída, do které jsem se vždy těšil mi na zátku hodiny řekne na jakékoli téma, že je to nuda, nezajímá je to a nebudou to dělat, že jediná věc, kterou jsou ochotní dělat je dívat se na film. V enviromentální výchově probíráme témata jako je ozon, sucho v ČR, plasty v oceánech. Většinou se snažíme o zajímavou formu výuky (metoda insert, párové čtení, tabulky tvrzení, metoda sněhové koule,…) přesto všechno dostaneme od většiny třídy jednoslovné nebo žádné odpovědi. V ústní komunikaci je to ještě horší, protože někteří spí na lavici a ostatní na cokoli odpoví sarkastické „nevim“. Mockrát jsme se jich ptali, co by je bavilo a sami v kabinetě přemýšleli a snažili se vymyslet cokoli, na co by reagovali, bohužel u většiny třídy je to téměř vždy bez úspěchu. Jelikož semnou mají často tělocvik a jsem poměrně mladý, tak je někdy přesvědčím, aby alespoň kvůli mně pracovali. Musím uznat, že vždy když na to vzpomínám, tak mě to zamrzí a je mi líto i ostatních kolegů, kteří to mají často ještě těžší. Bohužel si s tím nikdo u nás na škole nedokáže poradit ať se snažíme sebevíc.
578	135	biologie	3	1	1	1	2	1	2	1	Poslední náslechy v hodinách přírodopisu v 9.C a 9.B utekly jako voda a já už pomalu přemýšlím nad hodinami, které budu učit já. Vzpomínám tak na vyučovací metody pana ředitele, ze kterých si jistě hodně odnáším. Moc se mi líbilo, jak neustále zapojoval žáky do hodiny kladením nejrůznějších otázek. Zažila jsem první teoretickou hodinu, na kterou jsem byla velmi zvědavá, jelikož jsem doposud viděla pouze hodiny genetiky zaměřené na počítání příkladů. Říkala jsem si, jaký v tom bude velký rozdíl, že žáci budou jistě mnohem více znuděni, avšak opak byl pravdou. Tento fakt ve mně vzbudil pocit, že ve škole nejde pouze o vysvětlovanou látku, ale hlavně o způsob podání látky učitelem. Začátek hodiny začal klasicky, písemkou. Nyní jsem zadání příkladů neobdržela, jelikož jsem ho viděla před hodinou v kabinetu, a tak jsem se zájmem sledovala píšící žáky a žákyně. Připadalo mi vtipné pozorovat opisovací taktiky žáků, avšak ve většině případů šlo jen o přikývnutí si na výsledek, jelikož téměř celá třída dostává pravidelně z genetiky jedničky. Po dopsání testu se pan ředitel zeptal žáků, zda-li si někdo s něčím nevěděl rady a doplnil to větou: ,,Kdybyste se někdo nechtěli přihlásit a opravdu u něčeho nevěděli postup, přijďte za mnou do kabinetu, rád vám to vysvětlím.“, což mi připadalo jako velmi vstřícné gesto. Myslím si, že pan ředitel má s žáky moc pěkný vztah, což se projevuje na každé společné hodině. Zajímá se o žáky i z osobního hlediska, je moc milý a nepůsobí vůbec autoritativním dojmem, i když ho ve třídě plné puberťáků zajisté má. Takovou paní učitelkou bych přesně chtěla být. Chtěla bych mít autoritu, ale zároveň na žáky nepůsobit příliš panovačně a dominantně. Domnívám se, že především v matematické třídě, 9.C, se budu budoucí 3 týdny cítit jako paní učitelka klidně a příjemně. Přemýšlím hodně o následujících hodinách. ,,Jak jen udělat učivo zábavným, jak postavit hodinu tak, aby žáky bavila?“ ptám se sama sebe. Rozhodně se na tuto zkušenost velice těším, i když musím přiznat, že z ní jsem malinko nervózní.
581	136	občanská výchova	1	1	1	1	1	1	2	1	Deník 1- první dojem panika co to jako má být. Všude ruch dědi rozdávají sešity do kterých dostali známky z minulých hodin. Téma byla rodina. Toto téma je provázeno i do dnešní hodiny. Paní učitelka klidí třídu pod výhružkou nějakého trestu. Řeší se rodina – co to je .... jak se tvoří atd. Všichni po mě pokukují když řeknou něco vtipného koukají po mě jestli se směju taky. Stres uběhlo 20 min a jsem tak nějak v klidu. Sedím poslouchám Rád bych se zapojil do výuky dostávají fakt lehký otázky byl bych nejchytřejší ze třídy :D. Je zajímavé že se furt někdo v hodině hlásí a chce říct něco k tématu. Furt hluk. Představa toho že postavím před takto hlučnou třídu mě dosela děsí. Paní učitelka dostává jednu otázku za druhou. Je to docela nářez. Po 30min už si mě nikdo nevšímá třída se uklidnila a já si říkám, že to asi nebude tak zlí. Pocit toho že na každou otázku znám odpověď je docela super a když na něco znát odpověď nebudu znát pošlu to do autu :D. Já jsem přece učitel. Blíží se konec hodiny a děcka začínají zase vyrušovat. Začíná to nabírat na obrátkách hluk samý hluk. De vidět že některé děti fakt toto téma nezajímá. Proto se baví mezi sebou většinou jsou to zadní řady. PS: ve třídě je 28 dětí jde o 6.c Další hodina. 8.C je to matematická třída třída je klidnější i já jsem klidnější. Na začátku hodiny se řeší aktuality ze světa. I když mě sledují stejně jako v šesté třídě inteligenční úroveň je to o dost větší. Téma hodiny je rozdíly mezi muži a ženami. De vidět že žáci se do hodin měli s aktualitou připravit ale spíš to dělají tak aby měli jen odbitou povinnost. V této třídě se cítím o něco lépe není zde 1000 otázek na učitele. Komunikace je zde lepší můj pocit z této třídy není ne úplně dobrý, ale je lepší než v 6.c.
582	136	občanská výchova	2	1	1	1	1	1	2	1	Dnes budu naslouchat třídě 8.C, která je na škole výběrová a jsou zde ti nejlepší žáci. Třída je obyčejná, ale velmi moderně vybavena interaktivní tabule samo zatahovací žaluzie a na postranních zdech jsou velmi pěkné nástěnky. Sedám si do poslední lavice. Pocity jsou už méně stresové je to asi tím, že jsem se v poslední době objevoval častěji v pedagogické roli. Náslechová hodina je víceméně klidná učitelka si hned na začátku hodiny sjednala pořádek a děti si mě už tolik nevšímají znají mě z předchozích hodin. Když tak sedím v lavici a pozoruji jednotlivé žáky vzpomínám nostalgicky na to, jak jsem v levici sedával já a na mém místě sedával jiný praktikant a teď vím jak se cítil a zároveň mohu posoudit, jak jsem se cítil já v roli žáka s praktikantem ve třídě. Dnes se cítím klidněji, ale vím že jednou u té tabule budu stát já bude to já proti všem, ale v jejich roli jsou oni proti mě. Pamatuji si, že i když jsem dělal nepořádek cítil jsem se méně zranitelný než na druhé straně barikády je to logické prostě početní převaha. Na začátku hodiny probíhají opět aktuality jak už mam za sebou pár náslechu s jistotou mohu říct, že se zde nejedná ze strany kantora o podání informací skrze žáky, ale kantor chce žáky naučit mluvit na třídu a aby si sami vyzkoušeli, jaké je to stát před třídou a něco jim povídat. Hodina pobíhá přesně podle mích představ formou diskuze . Téma je postavení ve společnosti mužů a žen. Děti se do diskuze zapojují s chutí vyjadřují svůj názor. Já bych ho taky rád projevil, ale nemohu jsem zvyklí zapojovat se do konverzací i když to nemohu přisoudit škole, protože nic podobného jsme nedělali přisuzuju to své povaze. Hodina je zakončena videem u kterého mě chvilku zatrnulo. Video bylo ze společnosti palestinských a iráckých žen, které rodiče prodávají jako děti starým mužům za nic. Člověka to nutilo zamýšlet se nad tím jak je to mezi naše pohodlné životy a jak řešíme malichernosti.
583	136	občanská výchova	3	1	1	1	1	1	2	1	Je dne 8.11 a já zahajuji svoji první vyučovací hodinu před hodinou cítím lehký stres, ale není příliš velký říkám si čím to asi může být? A odpověď je jednoduchá na svoji hodinu jsem se pečlivě připravil promítl jsem si minutu po minutě co v následující hodině budu dělat. A právě tato myšlenka mě držela v klidu. Vcházím do třídy připraven a bez nervozity vyučovací hodina bude pro 6.A prý se na ně mám připravit a to já jsem! :D Každopádně třída je velmi moderní od dataprojektorů až po interaktivní tabule nachází se ve druhém podlaží a je hned vedle ředitelny. Zahajuji výuku učitelka si sedá do zadní lavice a nechává celou organizaci a řízení na mě. Téma hodiny škola svoji hodinu jsem pojmul skupinkovou formou výuky což jak zpětně mapuji žáky to velmi bavilo, ale pro mě to bylo velmi těžké ukočírovat. Žáci nedbali mých pokynů co se týče práce s hlasitostí v hodině. Bohužel jsem na ně neměl žádnou páku nemohl jsem jim pohrozit pětkou domácím úkolem, nebo písemkou bylo to pravdu složité. Ale co je hlavní můj plán se během 10 min úplně rozpadnul byla to těžká improvizace. Nicméně si myslím, že se mě hodina s drobnými nedostatky povedla. Když jsem šel po hodině do kabinetu učitelka se mě ptala jestli chci zpětnou vazbu. Já odpověděl, že jasně že bych rád věděl co jsem udělal špatně a co dobře. Dostal jsem od ní pochvalu, ale sama říkala že učení je opravdu jen o praxi že na toto mě škola nepřipraví. Práce s dětmi mě bavila snažil jsem se látku probrat zábavnou formou, protože si vzpomínám, že hodiny s praktikanty na škole byly vždy vtipné musel jsem to pojmout stejně abych jim také utknul v paměti.
585	136	občanská výchova a výchova ke zdraví	5	1	1	1	1	1	2	1	Učitelská praxe se mě celkem baví. Do hodin chodím bez učitele tedy jediná autorita jsem tam já. Na dětech jde znát že když tam není jejich učitel neberou mě jako někoho kdo přichází a odchází ale někoho kdo je teď momentálně učí. Což je pro mě fajn cítím se lépe více sebejistě naučil jsme se řešit situace které byly dříve pro mě nepříjemné a nevěděl jsem jak z nich pryč. Jednalo se o situace kdy bylo ticho protože jsem téma probral příliš rychle, nebo o situace kdy jsem úplně do detailů neměl nastudovanou látku. Když se ohlídnu zpět v dětství jsem měl rád učitele který zaujmul a nebyl všední proto se snažím do hodin zařadit i aktivační hry. Kdy na začátku si zahrajeme hru na 5 min a dětí se vyřádí vyblbnou a potom dávají více pozor snažím se je nebrat jako dětí které nic neumí ale mě rovnocenné a de na nic vidět, že poslouchají co jim říkám. Nejvíce mě baví témata která můžu v hodinách předvést za pomocí nějaké scénky. Děti si to lepé pamatují protože mají situaci spojenou s emocí a krásně porozumí tématu. Na škole jsem spokojený nic bych neměnil. Závěrem chci říci, že bych rád na této škole zůstal i po studiu bohužel to nejde nicméně vím že mě učitelství baví.
587	137	geografie	2	2	2	2	2	2	3	3	V posledních čtrnácti dnech jsem absolvoval několik náslechů a jednu vyučovací hodinu jsem vedl sám. Měl jsem štěstí a dvě z hospitovaných hodin byly hodiny vedené mým kolegou ve studiu Taadeášem Muzikantem. První hodinu se Tadeáš věnoval výzkumné stanici v Antarktidě. Hodinu uvedl zhruba desetiminutovým videem z dílny české televize o vědcích Masarykovy Univerzity právě na této stanici. Před videem ještě mezi žáky rozdal tři rozdílné texty týkajícíc se onoho videa a ponoukal žáky k pozornosti, podtrhávání si zajímavých informací a odpovídání na otázky pod textem. Musím říci, že žáci byli během videa velmi ukáznění a většina dávala pozor a pracovala. Žáci po skončení projekce utvořili skupinky se stejnými texty, kde společně formou panelové diskuse sdíleli zjištěné poznatky a snažili se dát dohromady pět nejzajímavějších věcí z každého textu. Tyto informace poté zástupce z každé skupiny odprezentoval zbytku třídy. Až na vyjímky se studentům podařilo zjistit a vyhledat velice zajímavé informace, které si myslím, že pro ně byli obohacením a velice úzce se týkaly tématu Antarktidy a polárních oblastí. Všechny tři texty dobře vypovídali o tamních přírodních podmínkách, podávali obrázek o náročnosti výprav do těchto oblastí a zároveň poukazovali na důležitost a kvalitu vědecké práce odborníků na polární stanici. Hodina byla vzorně odvedena, časově vhodně zvládnuta a obsahově dle mého taky v pořádku. Druhá hodina probíhala v deváté třídě, kdy žáci měli již rozpracovanou mapu funkčních zón města Brna. Během této hodiny je kolega Tadeáš vedl k finálním úpravám mapy, společně na tabuli počítali měřítko, tvořili název a rám mapy a tiráž. Během veškerých těchto úkonů jsem měl možnost procházet mezi žáky, sledovat jak pracují a připadně jim napomáhat s tvorbou. Zejména jsem zpatřil velké rozdíly z hlediska estetické stránky mezi chlapci a děvčaty. Chlapci vybarvovali území pomocí pastelky všemi směry a hranice mezi územími byli velice nejasné. Děvčata byla naopak velmi pečlivá, ale na druhou stranu za chlapci časově nepatrně zaostávali a občas jsem zpozoroval i větší množství nezprávně zakreslených areálů. Mapy chlapců byly tedy většinou téměř nečitelné, ale správné. Zatímco mapy dívek na první pohled půvabné, ale ne vždy vypovídající o skutečnosti. Celkově se však během hodiny s tímto úkolem poprali statečně všichni a zpozorované nadšení pro tvorbu mapy u žáků deváté třídy mi bylo nemalým překvapením. Vlastní hodinu jsem si připravil na téma průmysl, konkrétně jsem se chtěl po krátkém úvodu věnovat zejména energetickému průmyslu, který jsem si zařadil jakožto takový základní kámen všech průmyslových odvětví. S žáky sedmé třídy v projektové učebně práce probíhala víceméně hladce a dle plánu. Formou panelové diskuse jsme se postupně propracovali k různým typům elektráren, kdy jsem se snažil žákům pokládat zvídavé otázky ohledně jejich výhod a nevýhod. Řešili jsme otázku obnovitelných/neobnovitelných zdrojů, otázku dopadu elektráren na životní prostředí, či jejich finanční náklodnost a vliv na vzhled v krajině. Byl jsem překvapen, že většina žáků měla o tématu již alespoň nějaké názory. Většinou byli schopni říct co spalují tepelné elektrárny, jaké výhody a nevýhody mají větrné elektrárny a podobně. Několik minut jsme ztrávili u jaderných elektráren, kdy mě překvapil většinový názor na velikost znečištění. Spousta žáků si myslela, že právě jaderné elektrárny znečištují ovzduší výpary z chladících věží nejvíce. Při mém konstatování, že z chladících věží vychází víceméně pouze vodní pára, byli žáci překvapeni. Rovněž panoval většinový názor na to, že jsou jaderné elektrárny velice nebezpečné z hlediska rizika jejich exploze. Byl jsem překvapen, že několik žáků již slyšelo o jaderné havárii v Černobylu. Ke konci hodiny jsem žákům rozdal pracovní list, který byl veden formou obrázku se zdroji energie a jednotlivými druhy elektráren. Po celohodinové diskusi o jednotlivých druzích elektráren a energetických zdrojích si myslím, že tento pracovní list byl vhodným zopakováním a myslím si, že by mohl zapříčinit zapamatování si alespoň malého množství informací ze strany žáků i po výuce. Se svoji hodinou jsem byl spokojen, kázeň byla na úrovni a žáci až na vyjímky pracovali dobře. Ze strany vyučující mi tento pocit byl potvrzen, pouze s drobnou poznámkou, že není čas věnovat skoro celou hodinu pouze energetickému průmyslu. Tuto radu jsem si vzal k srdci, osobně si však myslím, že toto téma bylo pro žáky daleko zajímavější a zábavnější než rozebírat veškeré druhy průmyslu jeden po druhém.
588	137	geografie	3	2	2	2	2	2	3	3	V uplynulých dvou týdnech jsem již naplno učil několik hodin. Souhrnně můžu říct, že jsem byl se svými výkony relativně spokojen, naleznou se však momenty a situace, na kterých je třeba ještě zapracovat. V jedné hodině sedmáků jsem učil hodinu v projektové místnosti na téma kontinenty a světadíly. Hlavní náplní byl pracovní list, který měl být i výstupem po konci hodiny jako zápis pro žáky. I přes mé přesvědčení, že jsem mezi žáky aktivně procházel a sledoval, jak pracují, byl jsem na konci hodiny vyveden hospitujícím vyučujícím z omylu. Jeden klučina měl na pokyn učitele předvést co si v dnešní hodině zapsal. Prázdný pracovní list i slepá mapa nebyly určitě dobrou vizitkou. Je to pro mě tedy žádoucím ponaučením. Hned od příštích hodin jsem si na toto začal dávat pozor, procházel mezi žáky, kontroloval, radil, co a jak si zapsat, jak vyplnit, abych této situaci již předešel. Pravdou je, že jsem sám takovým lajdákem na základní škole býval a sám vnímal rozdíly mezi jednotlivými kantory, kteří mi takové jednání dovolí, nebo ne. Druhou věcí k zamyšlení bývá neklid v hodinách. Již párkrát mi bylo řečeno, že bych si mohl žáky trochu více a častěji zklidňovat. Jedná se asi o takový můj malý návyk z výuky tělocviku nebo z trénování ledního hokeje, kdy nějaké velké zklidňování neprobíhá, a žáky učitel nechává spíše vybouřit. Musím však vzít za radu starších, a přiznat si, že učit s takto zvýšeným hlasem zeměpis několik hodin v kuse každý den, by bylo asi opravdu hlasově velice náročné. Na druhou stranu je několik věcí, které mě při mé výuce překvapily nebo potěšily. Zažil jsem dva takové momenty, kdy jsem žáky předkládanou látkou velice překvapil, až projevily upřímný údiv a zájem o věc. Poprvé se mi toto stalo při pouštění animace historie pohybu a utváření kontinentů. Většina z nich něco takového viděla poprvé a z jejich reakcí bylo poznat, že byli velmi překvapeni. Animaci jsem pustil několikrát a žáci přímo hltali pohyby dnešní ČR po světě a veškeré další spojování/ rozpadání kontinentů. Podruhé kdy se mi žáky podařilo opravdu zaujmout bylo při probírání délky dne a noci na různých místech světa. Nejdřív jsem se žáků zkoušel vyptávat co si myslí, jak dlouhé jsou právě teď na různých místech světa dny a noci. Ať žáci jistou představu měli, když jsem začal hledat na internetu různá místa a časy východu a západu slunce, velice je to překvapilo. Ukazoval sem místa jako Narvik na severu Norska, kde východ a západ slunce v současnosti dělí pouze dvě a půl hodiny. Nadhodil jsem zábavnou diskusi o možnostech běžkování a bruslení na norských jezerech pouze s čelovkou, která snad žáky na chvilku vnesla do života tamních lidí v zimě. Závěrem musím říci, že sám na sobě pozoruji veliké rozdíly ve vlastním přístupu k výuce v závislosti na tématu. Zkrátka některá témata mám mnohem radši a učí se mi mnohokrát lépe než jiná. Tak to je ale asi ve všem, a nezbývá, než si najít cestičku i k těm méně oblíbeným kapitolám.
590	137	zeměpis	5	2	2	2	2	2	3	3	Pokračování letošní praxe se stále nese v pozvolném tempu. Harmonizace rozvrhu mého zatím velmi nevychází. Mám tedy za sebou pouze jednu hospitaci s tím, že mám přislíbeno větší dávku hospitací a výuky v následujících týdnech. Můj provázející učitel je rovněž tělocvikář se zeměpisem, tudíž jsme si v mnoha ohledech velice podobní, což se i potvrdilo na první hodině. Učitel vystupuje před žáky s břitkým tělocvikářským humorem, neustále drží žáky v tenzi, zvyšuje a snižuje hlas a sem tam dá žákovi za nekázeň i pár dřepů. Žáky však do hodiny dokázal perfektně vtáhnout, pracoval se všemi možnými pomůckami. Vyhledával spustu věcí na internetu (přičemž žákům dobře vysvětloval rozdíly mezi hodnotnými a nehodnotnými informacemi a servery), všechny poznatky přenášel do mapy, promítal videa i obrázky, které dobře komentoval. Do učiva hydrosféry zkrátka dokázal žáky vtáhnout. Nemalou část hodiny věnoval i vodáctví, s tím že žáky nalákal, že pokud se budou dobře učit, pojedou v deváté třídě na vodu. Žáci tedy formou zábavného poznávání vodácky sjízdných řek poznávali vodstvo ČR. Těším se na další hospitace u tohoto učitele, ve kterém jsem se možná i po první hodině trošku našel. Pevně tedy doufám, že se nepotvrdí rčení, kdy první vyhrání, z kapsy vyhání…
591	138	biologie	1	1	1	1	2	1	1	1	Na mé zvolené praxi u paní Čechové se mi líbí, jak zapojuje děti do hodiny a nechává je, se projevit a podělit se o nějaké své znalosti a zážitky ze života. Nebere tedy hodinu, jako přednesení výkladu, ale aktivně žáky zapojuje, ať už to při vykonávání úkolů ve skupinkách či samostatně a jejich případný přednes před tabulí, tak také pomocí otázek: ,,Zažil někdo z vás…., Myslíte si, že …“. Tak jako tomu bylo na poslední hodině, kterou jsem navštívil. Učitelka rozdala papíry, na kterých byl příběh o potravním řetězci. Byl zde uveden text, ve kterém byl příklad z přírody, který vedl díky člověku k nějaké změně a přemnožení se vybraného jedince, jelikož se člověk zapojil až moc a přemnožený jedinec neměl nikoho, kdo by jej ohrožoval na životě. Žáci měli poskládat potravní řetězec od nejspodnější části pyramidy až po tu nejsvrchnější ze zvířat, jež byla v příběhu uvedena. Což bylo velmi fajn dle mého názoru, děti se hravou formou zamyslely na dané téma a vykonávaly úkoly, což vedlo k jejich lepšímu zapamatování si probírané látky a aktivitě v hodině. Poté co děti úkol vyplnily, vybrala učitelka z těch, co se hlásily, skupinku, jež šla před tabuli a přednesla vyplněný úkol. Opět to vedlo k prohloubení a kuráži u dětí, jít a předstoupit před třídu, což dělá žákům někdy problém. Žáci byli odměněni následně za správně vyplněný úkol a jeho odreferování, 5 body do jejich bodového systému, jež mají na škole zavedený. Je super, že aktivní žáci můžou získávat body, které se jim hodí k lepšímu průchodu studia. Tenhle bodový systém byl zaveden na celé škole, aby zvýšil aktivitu žáků, kteří bohužel, jsou čím dál línější dělat věci navíc. Tahle forma vede k jejich lepší aktivitě. Poté co si řekli správné odpovědi, se na dané téma začali bavit. Každý žák se mohl přihlásit a podělit se o své zkušenosti a vědomosti. Učitelka hezky nabádala děti k zamyšlení a oni tak plnily a vštěpovaly si probírané téma do paměti. Velmi se mi líbilo tohle pojetí hodiny, jde vidět, že paní Čechová je ať už to matkou, tak také dobrou učitelkou se spoustou pedagogických zkušeností. Já jako její asistent jsem se mohl u nejasností, zapojit a dohledat dané záludnosti, se kterými děti přišly, na internetu, jelikož dětská fantazie u takhle starých dětí (11-12) byla někdy velmi bujná. Co mě zamrzelo, tak byla u některých dětí práce s textem. Některé děti ani nepochopily zadání, i po lehkém nabádání z učitelčiny strany. Po prodiskutování s paní Čechovou mi bylo řečeno, že nynější děti na základních školách práci s textem nezvládají a leckdy nechápou, co po nich kantor chce, což by se mělo u dětí trošku více zlepšit pro budoucí studium či běžný život, kde se to po nich bude vyžadovat. Je potřeba říct, že učitelka nechala žáky samostatně se rozdělit do skupin. Myslím si, že kdyby si žáky rozdělila ona sama, mohla různě nakombinovat šikovnější žáky s méně šikovnými, což by mohlo vést k jejich lepší aktivitě v hodině a případnému pochopení. Vzhledem k tomu, že má paní Čechová mnohem více zkušeností, než já asi tak udělala správně. Uvidíme, jak bude postupovat příště u podobného úkolu.
592	138	biologie	2	1	1	1	2	1	1	1	Na praxi, kterou jsem absolvoval tento týden v úterý, se mi stala nepříjemnost. Šel jsem do třídy, kde měla probíhat výuku, jenže učitelka tam nebyla a místo ní tam byla jiná a úplně jiná třída, než na stejné hodině minulý týden. Byl jsem překvapen, kam jsem to došel já popleta. Hnedka jsem se zeptal, kde můžu paní Čechovou najít a bylo mi sděleno, že je o patro níž. Překvapilo mě to a nevěděl jsem proč, což jsem se záhy dozvěděl. Mrzelo mě, že jsem nebyl nijak upozorněn, zřejmě na mě kvůli chaosu z přesouvání tříd nepozornila, ale poradil jsem si a vše dopadlo dobře a paní Čechovou jsem našel i se správnou třídou. Ptal jsem se tedy, proč nejsme v její kmenové, vybavené učebně, ale jsme přesunuti jinam a máme polovybavenou učebnu. Celá tahle změna proběhla, kvůli propadnutí podlahy v jedné ze tříd. Což mě vcelku vyděsilo. Podlaha se propadla ve školní družině, ze které právě vycházely děti. Bylo velké štěstí, že už byly na odchodu a nikomu se nic nestalo, myslím si, že by to nebylo bez zranění. Byl jsem z téhle informace velmi překvapen. Ptal jsem se, co na to rodiče, se kterými je v dnešní době poměrně mnohem víc práce, než se samotnými studenty, kteří z toho mají zážitek. Řekla mi, že zatím nemá o incidentu bližší informace, ale zatím je vše v pořádku, tak snad tomu tak bude i nadále. Vím, že i já jako rodič dítěte bych situaci nějak řešil a ptal se na opatření a bál bych se, jestli tomu nebude tak i v jiných učebnách. Není to totiž žádná sranda, když se vám ve školní družině propadne strop, kde máte své dítě. Stalo se to na budově, kde probíhá rekonstrukce, ale i tak prý stavaři práci neudělali, jak měli. Bylo velké štěstí, že se nikomu nic nestalo. Proto byla tedy paní Čechová přesunuta do jiné učebny, jelikož její učebnu nahradila jiná profesorka, z nějakého mně neznámého důvodu, když má třídu celou vybavenou, ale určitě to mělo smysl. Profesorka dostala třídu, která nebyla vybavena, donesla si tedy do třídy přenosnou tabuli, mikroskopy, jež jsme ten den zrovna se třídou potřebovali. Dále si vzala pár pomůcek, pro výklad hodiny. Učitelka si tedy opět hravě poradila a hodinu s dětma společně s mou dopomocí zvládla. Na hodině jsme seznamovali děti s mikroskopem a bylo teda dost práce, kvůli jejich prvnímu setkání se s ním. Vše jsme ale hravě zvládly a doufáme, že se děti odnesly dostatečné informace na příští mikroskopování.
593	138	biologie	3	1	1	1	2	1	1	1	Na praxi jsem se zaměřil na dívku se speciální poruchou chování. Tahleta slečna má ve výuce jednu či dokonce dvě speciální pracovnice, které s ní stráví hodinu a pomáhají jí zvládat vyučování. Celá výuka je jí přizpůsobena a holčička si jede vlastním tempem a dělá někdy jiné úkoly, než ostatní z ročníku. Učitelé to nemají s takovýmito žáky vůbec jednoduché. Jak k nim přistupovat, když si škola nemůže dovolit speciálního pracovníka a jak k nim přistupovat a podle jakých osnov a dle jakého hodnocení s nimi pracovat. Samozřejmě speciální pracovníci by si měli vědět rady, ale i tak je to pro pedagoga, dle mého názoru velmi těžké. Myslím si, že na vesnicích to učitelé mají těžší, než ve městech. Většinou jsou vesnické školy méně finančně zdatné, než ty městské. Samozřejmě pak je tu případ, že si to dovolí rodiče, ale co ti ze sociálně slabých rodin? Je zajímavé, že takovýchto dětí stále přibývá a na své praxi jsem ještě neviděl třídu, kde by alespoň jeden žák s určitým postižením nebyl. Když si vzpomenu na své studium na základní škole či se bavím se staršími lidmi, nikdy to takhle nebylo. Proč je tomu tak teď? Před pár lety, měli žáci určité vady a nedostatky, ale museli zvládat tempo ostatních a ano měli to těžší, ale zvládli to. A teď problémy nemají nebo se s nimi naučili žít, u dětí dnešní doby, kteří mají speciální pracovníky, jsou zvyklé na veškerý servis ale co po škole v běžném životě, kde se to vše naučí? Proč dnes máme najednou milion dětí s nějakým zdravotním problémem? To ty děti do teď nebyly a je to trend mít u sebe speciálního pedagoga? Ano chápu, že se dětem dostaví patřičného vzdělání, ale neměly by tyhle děti mít svou speciální školu, i když se jedná o menší závadu? Vždyť přece neudělají ani z poloviny v některých případech to co ostatní žáci, ale výsledek je stejný. Oba dva mají ukončený ročník, ale každý si odnesl něco úplně jiného. Ve většině případů mi přijde, že toho děti využívají, že nemusí pracovat jako ostatní a dělají si, co chtějí. Tohle je velmi složité téma i k diskuzi. Jen si nemyslím, že by měli studenti s a bez závady na zdraví mít stejné hodnocení a mít stejné vzdělání, když každý má úplně jiné podmínky. Moje učitelka na praxi si s těmito žáky poradí, tak, že vždy ustoupí, jelikož speciální pracovník jí řekne, že to nebude dělat a vymalovává si s ní. Z toho učiva daného ročníku si přeci nemůže odnést to co ostatní. Rád bych byl, kdyby mi někdo vysvětlil celou tuhle tu situaci a poradil, jak k těmto žákům přistupovat a situace, řešit, jelikož jak jsem již psal, těchto případů stále přibývá. A jako budoucí pedagog bych věděl jak se k tomu stavět a žáky brát a dle jakých kritérií hodnotit.
594	138	biologie	4	1	1	1	2	1	1	1	Svou druhou praxi jsem vykonával na základní škole Husova v centru Brna, což mi velmi pomohlo skrz dopravu, jelikož jsem bydlel 5 min chůze od této školy. Nicméně na téhle základní škole jsem kromě přírodovědy vyučoval také tělesnou výchovu, takže jsem se k dětem dostal mnohem víc než jen učitel biologie. První takový velmi zajímavý moment nastal zhruba na první hodině přírodovědy. Jeden ze studentů 6. ročníku, jež byl takový menší ,,kápo“ této třídy se chtěl ukázat před ostatními, což dělal i v průběhu roku, ale mě to poměrně zarazilo a hned jsem si toho všiml a nebyl s tím úplně nakloněný. Vystupování tohoto mladíka bylo někdy velmi přes hranu. Horší na tom bylo to, že takovýchto chlapců v této třídě bylo více. Co se však dělo. Když po něm učitelka něco chtěla, vždy k tomu měl nějakou připomínku, kterou prvně řešil nahlas s učitelkou a poměrně drze odpovídal a poté když jsem si s ním jak já tak učitelka poradila, tak si začal mumlat slova pod nosem. Jednalo se vždy o nějaké urážky či nadávky typu: ,,nasr*t, ty jsi fakt kr*va, stejně je to pi*ovina atd“. Já i učitelka jsme některé dovětky slyšely, ale jak jsem zjistil, nereaguje se na to a zřejmě se to přehlíží, což si myslím, že není úplně správně a mělo by se to řešit. Když jsem to poté probíral s učitelkou tak mi řekla, že tento žák stejně jako jemu podobní má už kolem 40 poznámek, dvojku schování a je to k ničemu. Což mě vedlo k zamyšlení, jaké páky máme na žáky? Když rodičům je to jedno, jak tuhle situaci řešit, jak se k tomu stavět? Doufám, že něco podobného zazní na hodině, rád bych věděl co a jak s takovýmito žáky dělat. Já si poradil a zpracoval jsem jej, ale zajímal by mě váš názor. Děkuji Filip
595	139	občanská výchova	1	1	2	2	1	2	1	3	Dnes jsem byl poprve na naslechu, chodim na zakladni skolu v jihlave kde jsem take studoval, dobre tam znam vetsinu ucitelu a 1. stupen tam uci i moje mamka takze domluva byla jednoducha. Na starosti me ma muj byvaly ucitel obcanske vychovy a anglictiny, na kteryho si vzpominam, ze jsme nebyli uplne hodny... Tak jsem se bal jak se na me bude tvarit ale hned od zacatku to vypada, ze s nim bude dobra spoluprace a nejake problemy z doby meho studia vubec neresi.... Prekvapilo me ze mi vykal tak jsem mu hned rekl, ze mi muze normalne tykat, prece jen se zname a kdyz mi tykal tenkrat nevidim duvod aby mi vykal nyni.... Povykladal mi co se bude v hodine probirat - tema bylo: JÁ... Ze zacatku jsem si rikal, ze to je jednoduche ale postupne jsem tak premyslel, co ja bych jim tam tak nachystal na toto tema na celych 45 minut? V hlave jsem mel ruzne napady ale bez pripravy bych tam asi varil hodne silnej slepici vyvar.... Ja je prece hrozne obsahle tema... Zacala hodina, ja sedel v posledni lavici a jen sledoval vyucovani, ucitel me predstavil ale vetsina zaku me uz znala, je to fotbalova trida a hodne z nich me sleduje na instagramu jak jsem se od nich dozvedel, rikal jsem si jo supr aspon to bude jednodussi...(znaji me pres meho brachu, ktery je trenuje)... Citil jsem se uvolnene a klidne a cekal jsem, co presne se bude probirat, hlavni ulohou bylo rozdeleni temperamentu osobnosti a snaha kazdeho se zaradit do jednoho z nich... Nasledne se pokusili sestavit si zebricky hodnot a cilu ve svem zivote, osobniho vzoru a rozebrani sve prace s jinym zakem ve tride - nahodne zvoleno aby nebyli kamaradi s kamarady..hodina mi prisla prinosna avsak ne az tak zazivna, neco bych urcite prevzal ale nektere veci bych zkusil udelat jinak. Dalsi moje hodina byla zase naslech, sel jsem do tridy naprosto klidny...minule se objevovala lehka nervozita ale dnes uz jsem byl uplne v pohode.... Mozna bych i rekl, ze jsem se i tesil... Vyuka navazovala na osobnost ja, osobni vule a sebevedomi.... Nyni jsem vsak pri prichodu zjistil, ze s tim instagramem nemam az takovou vyhodu... Tim, ze o me zaci hodne vi a vidi, co kam davam za fotky a videa ze me udelalo trochu terc... Vymenovali jsme si s klukama vtipne narazky ale vse to zaskocilo do koleji spise pratelskych, musim tedy vymyslet, jak si ziskat autoritu a respekt az pujdu ucit aniz bych si zkazil ten vztah, ktery jsme si vytvorili, ovsem vnimam, ze to bylo az moc kamaradske... V hodine se jinak decka rozdelili na skupiny, ve kterych pracovali vetsinu hodiny... Prvni ukol byl charakterizovat co je zdrave a neprimerene sebevedomi a uvedeni nekolika prikladu... Libilo se mi situovani do oblasti sportu a ruznych fotbalovych hvezd a jejich vystupovani - zda to je zdrave nebo neprimerene sebevedomi... Rozbehla se i celkem velka diskuse, coze se mi libilo a davalo ki jistotu, ze bude jednodussi spoluprace az pred nimi budu stat ja... Dale se pokouseli definovat co je to vůle a jak nam muze pomoci pri dosahovani zivotnich cilu... Na konec mel kazdy rict jeden zivotni cil, ktereho by chtel dosahnout.... Bylo zajima slyset cile naprosto obrovske az po ty, ktere byli i celkem jednodusse realizovatelne, tam se mozna i promitlo prave zminene sebevedomi, ktere se probiralo.
596	139	občanská výchova	2	1	2	2	1	2	1	3	Další hospitovaná hodina je v třídě 8.B. Probírané téma bude vznik republiky a události s ním spojené. Sedám si do poslední lavice a většina se na mě dívá a otáčí. Na začátku hodiny jsou žáci zkoušeni z české hymny a mezitím si ostatní mohou dobrovolně opravit nějakou špatnou známku tím, že si napíšou test na téma, které si sami vyberou. Ze zkoušení žáci dostávají známky podle toho jak hymnu umí, padají jedničky, dvojky i trojky. Několikrát se stane, že se žáci nervozitou přeřeknou a celá třída se směje…hodně žáků se u toho otáčí na mě jakou na to mám reakci…samozřejmě se směji také ale nedávám to až tak najevo, lehký úsměv abych žáka neztrapňoval. Poté se vyskytuje problém, který musí učitel řešit…Jeden z dobrovolníků na opravení známky podvádí a pan Beránek si toho všimnul…zavolal si ho k sobě a písemku mu sebral a nechal si odevzdat i papír, kde měl všechny informace….Potom ho před celou třídou vystavil nepříjemné situaci, kdy s ním řešil, proč podvádí…nejprve mu hrozil pětkou ale nakonec ho pustil s tím, že příště má poslední šanci na opravu jinak ho po vánocích vyzkouší na látku, kterou mu sám vybere….Žák nakonec ještě poděkoval a šel si sednout jak zmoklá slepice…Řek bych, že situaci vyřešil výborně. Hodina pokračovala zápisem do sešitu – žáci už si ani nevšímají, že jsem ve třídě a plně vnímají pana učitele…mezitím zapisuju deník…hodina je vedena stylem otázek, na každou informaci se ptá žáků, až pokud neví, sám to doplní. Posledním bodem už bylo pouze shrnutí učiva, které si zapisovali v celkové diskuzi a hodina končila, od poloviny hodiny si žáci ani nevšímali, že tam jsem a já byl naprosto klidný celou dobu…
599	139	občanská výchova a výchova ke zdraví	5	1	2	2	1	2	1	3	Před třídu jsem dnes šel s tématem týkajícím se Brna. Po domluvě s paní učitelkou jsem měl na starost významné sportovní osobnosti města Brna. Na začátku hodiny jsem s dětmi udělal aktivitu na seřazení podle barvy očí bez toho, aby mluvili. Následně jsem si je rozpočítal na 4 týmy a rozdělil je. Každý tým měl svůj roh třídy odkud následně soutěžili. Já měl nachystanou prezentaci s různými otázkami, fotkami a indiciemi, které se týkali sportovních osobností města Brna. Každý tým poté vyplňoval svoje odpovědi na papír. Děcka to brala hodně soutěživě a bylo vidět, že je to náramně baví. Splňovalo to očekávání, která jsem měl a probíhalo to hladce. Po nějakých 15 otázkách jsem směřoval výuku na odkrývání správných odpovědí se základními a nejdůležitějšími informacemi o dané sportovci, které sloužili i jako zápis do sešitu. Žáci tedy po svém uvažování a pátrání ve vlastní paměti dostávali už pravdivé informace, které si díky emočnímu propojení, doufám, uložili více než při pouhém výkladu. Vyhlásili jsme vítězný tým, který si vysloužil ovace ostatních spolužáků a následně jsme si samozřejmě zatleskali úplně všichni za skvělou práci. Měl jsem dobré pocity z hodiny a říkal jsem si, že to splnilo cíl, který jsem si dal – bavit se a dostat do povědomí informace o významných sportovcích.
600	140	geografie	1	1	2	3	2	2	1	2	Svou praxi absolvuji ve svém rodném městečku v podhůří Bílých Karpat v Bojkovicích. Na místní Základní škole jsem strávil 9. let svého života a mám na ni poměrně dobré vzpomínky. Stejně tak na učitele, kteří zde vyučují. Na některé lepší a na některé horší. Všichni mi šli určitým způsobem příkladem. Jedni mi byli inspirací, jak bych to mohl dělat a druzí zase ukázali to, čeho se vyvarovat. Dle domluvy jsem začal svou praxi o něco později a vzhledem k tomu, že byly tento týden prázdniny, měl jsem možnost zde být pouze jeden den. Myslím si ale, že i ten jeden den mi dal hodně. Ve škole mě přijali velmi přátelsky, mám to štěstí, že se znám dobře se zástupcem ředitele i ředitelem samotným a ostatní učitelé mě buď učili nebo mě znají od vidění. Zastavovali mě na chodbě a ptali se, co zde dělám a jestli budu jejich nový kolega. Že mladého energického muže zde potřebují. Bylo to příjemné a tak jsem se od začátku ve škole cítil dobře. Za celý den jsem měl možnost shlédnout 4 různé hodiny zeměpisu, vedené různými učiteli a mohl jsem tak dobře porovnat jejich styl učení a to, jak je každý učitel individuální a má svůj zajetý rytmus a styl. Jako první se mě ujal pan učitel s aprobací zeměpis a matematika. Je to velký sportovec, tak občas učí i tělocvik. Vzal mě k sobě do kabinetu a hned semnou začal probírat, co s žáky dělá, jak by chtěl, aby se žáci u něj chovali, že by chtěl aby je to trochu bavilo. Přidělil mi učebnice i atlasy abych mohl pracovat s nimi a celou náslechovou hodinu věděl, o co jde. Absolvoval jsem s panem učitelem hodinu v 7. třídě na téma Amerika/Kanada a v 8. třídě na vodstvo ČR. Pan učitel na mě působil opravdu klidným a vyrovnaným dojmem. Měl přirozený respekt. Za hodinu zvládl udělat opakovaní z minulé hodiny i nový výklad o Kanadě. Volil formu prezentace a velkou míru interakce mezi žáky a jím samotným. Hodně se vyptával a žáci aktivně a k mému překvapení dokonce většinou správně odpovídali. Hodina o vodstvu nebyla tolik zajímavá, jak mi sám v kabinetu sdělil, ale pokusil se žáky probudit zajímavostí o plánovaném kanálu Labe – Dunaj. Druhý pan učitel s „mojí“ aprobací tělocvik a zeměpis mě vzal do 6. třídy na téma zeměpisné souřadnice. Žáci pracovali dobře, nebyli ale na takové úrovni jako předchozí. Někteří byli opravdu mimo a pan učitel jim to dal možná někdy nešťastně najevo grimasou, jak moc mimo jsou. Žáci to od něj ale brali a neměli s tím žádný problém. Na můj vkus působil trochu znuděně, což se způsobeno podle mě tím, že jeho oblíbenější předmět je tělocvik, který učil i mě a motivoval mě k tomu, ho jít také studovat. Pro srovnaní jsem měl jinou 6. třídu na stejné téma s jinou paní učitelkou s aprobací na přírodopis a zeměpis. Paní učitelka je taková od rány a umí si zjednat pořádek. Je taková hodně „lidová“ občas použije dost lidový výraz, někdy zase lehce nekorektní slovo řekněme. Žáky to ale baví a i proto si ji zřejmě oblíbili. Každou hodinu píší opakovací test na dané téma, dokud všichni neuspějí. Má zájem, aby základy jako je měřítko apod. opravdu každý znal.
601	140	geografie	2	1	2	3	2	2	1	2	Po pár násleších, které jsem měl možnost popsat v minulém cvičení jsem byl hozen do vody se slovy „plav“. Náslechy jsem měl tedy jen 4 hodiny a poté už jsem začal vést hodiny sám. První hodinu jsem měl na časové pásma, z čehož jsem byl docela nervní, protože jsem to celé a princip otáčení Země a všech důsledků pochopil až u státnic. Dopadlo to ale dobře, děti byly hodné a látku jsem myslím solidně vysvětlil. Hodiny jsem měl také na témata jako např. Mexiko nebo základní členění krajiny. V jedné hodině mě nechala p. učitelka udělat test na souřadnice a měřítko, který děti celou hodinu psaly. Poté jsem test sám oznámkoval a udělil známky. Vše bylo v mé režii. Vedl jsem také hodinu tělocviku a kombinoval to v jeden den se zeměpisem. Měl jsem třeba 3 hodiny v kuse pak pauzu a zase dvě a je to docela fičák. Co se ale týče dětí a pocitu z nich a výuky samotné liší se to třída od třídy a od stylu výuky daného učitele. Někde jsou děti zvykle komunikovat s učitelem vést diskuzi a pobavit se o problematice. Jinde zase tohle vůbec nechápou o mají dělat a jen čekají až jim někdo přesně nadiktuje co si mají napsat do sešitu a tím pro ně aktivita končí. Co se tyče chovaní byl jsem mile překvapen, že nebyl žádný problém. V hodinách jsem byl sám, do některých jsem dokonce i přišel sám aniž by mě učitel doprovodil a řekl, že teď budu mít hodinu já. Děti byly naprosto v klidu k mému překvapení mě plně respektovaly a když chvilku dělali větší „bordel“ než je zdrávo stačilo jednou zvýšit hlas, zatvářit se škaredě a zavolat to už snad stačí a byl klid do konce hodiny. Moje pocity jsou zatím pozitivní jedinou starost mám s přípravou a učivem. Učitel mi ukáže v učebnici pul stránky a řekne na to téma udělej hodinu. Je dost málo na obsah celé hodiny a přitom nechtějí abych zabrušoval jinam.
602	140	geografie	3	1	2	3	2	2	1	2	Když navážu na předchozí deníky musím jen potvrdit, že mě to kupodivu pořád baví. Od posledně jsem všechny hodiny vedl sám a měl z toho dobrý pocit. Ne všechno se samozřejmě povedlo, ale celkový dojem si myslím, že byl dobrý. Pořad nevím, zda chci aby žáci celou dobu sledovali moji prezentaci, nebo si psali u toho nebo dostali zápis ode mě. To je mi zatím záhadou. Učitelé u kterých jsem byl, dělali všichni klasický zápis. Je to velký žrout času a je otázka jestli to dělat takhle, nebo jim v tom čase raději ukázat, jak to v tom státu opravdu vypadá a pustit třeba zajímavé video. Žáci jsou ale už na tohle zvyklý a pokud bych to chtěl dělat jinak, museli by na to být zvyklý od začátku, co by semnou začali pracovat. Měl jsem výbornou odezvu od žáků i od učitelů. S žáky když jsem se loučil, říkali že je to škoda, že je to moc bavilo a že mám přijít zase. To mě hrozně potěšilo a i když u příprav často nadával, tak tohle člověka nabije novou energií. Ptal jsem se i co se jim nelíbilo. Měli jen jednu „výtku“ a to zápis. Nevěděli prý, co si mají psát a jak moc toho musí mít napsané a jak přesně. Jsou totiž zvyklý, že jim učitel řekne i na jaké přesné místo v sešitě si to musí napsat a skoro i jakou barvou. Celkově hodnotím praxi jako velmi přínosnou. Bylo to první setkání s učitelským prostředím, žáky a vším co obnáší připravovat se na hodinu. Ve škole jsem se cítil dobře a praxe mě utvrdila v tom, že je to to povolání, které chci dělat a které mě bude naplňovat. Školu hodnotím také kladně určitě bych ji všem doporučil, ale je poměrně daleko a není fakultní.
603	140	zeměpis	4	1	2	3	2	2	1	2	Po zkouškovém období a vánočním čase se nám opět vrátily praxe. Mé praxe na zeměpise se rozbíhají poměrně pomalu a o to si myslím, že bude lepší a rychlejší závěr. Se svojí provázející učitelkou se bohužel často časově míjíme, takže jsem měl zatím jen náslechy. To vše by se ale mělo brzy změnit a těším se až si zase zaučím. Z náslechů jsem ale už i tak docela překvapený, jak zde výuka zeměpisu probíhá. Jasně, neviděl jsem toho mnoho a možná jsem narazil na špatné období, kdy žáci představují po dvojicích různá odvětví průmyslu a dělají si projekt na A3. Z toho mám ale dost zásadních a překvapivých poznatků pro mě. Paní učitelka je matikářka a tak je vidět, že zeměpis je tak nějak navíc. Sama mi to vlastně řekla. Dokonce řekla, že se mu v 9. třídě věnují jen okrajově, že se hlavně připravují na věci, které je čekají na přijímačky a tam zeměpis není. To, že si žáci samostatně dělají projekty na papír místo učiva osobně jako problém neberu, co mi ale přišlo nešťastné je způsob jejich prezentace a případné opravy ze strany p. učitelky. Vyjmenovat 40 značek a říct jejich obrat a kde vyrábí mi v textilním průmyslu přišlo fakt divné, protože to bylo vše, co jsme se dozvěděli. Horší je, že to byla jedna z nejlepších prací tam. Dále už to bylo jenom horší. Žáci četli nějaká data z papíru, netušili vůbec o čem jsou a na závěr si vysloužili pochvalu, že to bylo těžce uchopitelné téma a že to bylo jinak moc pěkné. Hodina byla opravdu poměrně nudná, já sám měl co dělat, abych udržel víčka otevřená, ale k mému překvapení byla v hodině kázeň a klid. To, kolik si z toho žáci zapamatovali nevím, podle mě to mají jako odpočinkovou hodinu. Paní učitelka je jinak moc milá a hodná, ale radou jak vést hodinu mě brzy dost překvapila. Domlouvali jsme se, co si příště připravím a odučím. První jsem byl překvapený, že nemají projektory. Nějak už jsem vůbec nepočítal s tím, že se setkám s učením bez prezentace, obrázků, videí a podobných věcí, které už jsou pro mě samozřejmost. Paní učitelka mi poradila ať moc dlouho nevykládám, že když je chce něco naučit oni se ji časem odmění nekázní. Tak že jim mám udělat nějaký cvičný list ať se zabaví. Ona že jim někdy dá něco opisovat z učebnice ať je klid. Řekla mi to s takovým klidem a vlastním uspokojením, že jsem neměl sílu cokoliv říct. Pro ni bylo zřejmě rozhodující, jestli je ve třídě pořádek a jestli se ta hodina nějak přetrpí. Myslím, že v matematice to rozjíždí v jiném stylu a je to škoda. Já se pokusím, udělat hodinu tak zajímavou, jak jen to půjde. Ruce mi svazuje technika, která tam žádná není a já zjišťuju, že nejsem vůbec schopný a připravený pracovat bez dataprojektoru, protože jsem ho zažil na ZŠ už jako žák.
604	140	zeměpis	5	1	2	3	2	2	1	2	Od minule, kdy jsem tenhle deník psal, už jsem si vyzkoušel jaké to teda je, učit bez projektoru a pomocné techniky. Rovnou říkám, že to není nic pro mě ale poprat se s tím musím. Měl jsem si připravit hodinu na téma cestovní ruch. Dlouho jsem přemýšlel, jak to udělat aby to děti bavilo. Nakonec jsem si nachystal krátký výklad, kdy jsem pokládal otázky a společně jsme si řekli nějaké obecné věci o cestovním ruchu a shrnuli nějak základní pojmy. Poté dostali žáci otázky, které si měli vypracovat a o kterých jsme poté diskutovali. Byly to otázky typu, které státy jsou podle vás nejnavštěvovanější a proč, jaký může mít CR dopad na ŽP. Kam by vyrazili na dovolenou a proč, nebo popsat místo kde byli, jací tam byli lidé, krajina apod. Žáci si otázky vypracovali, poté jsme o nich diskutovali až do konce hodiny. Žáci mluvili, přemýšleli nad tím a byla vidět pěkná míra interakce nato, že jsme spolu měli hodinu prakticky poprvé. Dokázali společně odpovědět na všechny otázky a každý chtěl popsat místo, kde zrovna byl. Po hodině mě trochu zklamalo, že se hodina paní učitelce sice líbila ale bylo tam na ni moc diskuze. Žáci prý moc mluvili a měli víc pracovat písemně. Další hodinu jsem si připravoval na závislá a nezávislá území. Podle pokynů jsem si připravil i zápis apod. Hodina proběhla bez problému, za zmínku stojí ale klučina, který mi vzadu v lavici střídavě pospával. Pokud jsem ho vyzval, něco udělal, ale poté zase přešel do vegetativního stavu, že je mu vše jedno. Zbystřil až když jsem jako zajímavost uvedl stát Liberland a ten kluk který dělal, že tam celou dobu není mi o něm najednou odvykládal úplně vše. Ostatní žáci nevěděli, že to vůbec existuje, ale on se semnou chtěl pomalu hádat, že ten stát jednou určitě uznají, i když jsem mu říkal, že si myslím, že ne. Trval na svém, že to má nastudované a že ví, o co tam ve všem jde. To mě donutilo si uvědomit, že je prostě obecná pravda, že to jak se zeměpis učí je prostě nuda. A lidi, kteří se zajímají i o věci s tím spojené si to chodí do zemáku odsedět , protože tam do nich někdo sype suchá, nudná fakta, která je nebaví. Není to jistě všude, ale tihle deváťáci to tak měli nastavené. Mají zeměpis odsunutý na vedlejší kolej protože z něj nejsou přijímačky a paní učitelka to ví také a nechává je tak. Celkově nemám z praxe úplně dobré pocity. Vím, že tak jak to má nastavené p. učitelka bych to mít nechtěl. Z jejich rad si vezmu opravdu jen něco málo, protože s dalšími věcmi třeba vnitřně přímo nesouhlasím. Byl jsem zvyklý si pomoct prezentací, ukázkou nebo videem a to teď nejde. Není to ale nic, co by mě odradilo od učení, ba naopak mě to spíš posílí.
605	141	biologie	1	1	2	1	2	1	2	1	Byl pátek, čtvrtá vyučovací hodina žáků 8. C v pořadí, předmět přírodopis a téma vačnatci. Paní učitelka zdála se mi být poněkud v ráži. Myslím si, že to začalo před hodinou, když jsem na ni čekala u kabinetu, doběhla pár minut před zvoněním obklopena žáky ze třídy, kteří po ní chtěly uznat omluvenky. Celá rozohněná a unavená, ale nedala to na sobě znát, a tvářila se, ostatně jako vždy, energicky a vlastně i celkem drsně. Doufala jsem, že mne seznámí s učivem a nějak mne uvede do situace, tématu a cíle hodiny. Mýlila jsem se, akorát jsem se dozvěděla, že na začátku hodiny si žáci napíší krátký test na opakování z hodin minulých. Poté jsem slyšela debatu mezi učiteli v kabinetu a raději se rozhodla počkat před ním a nevyrušovat. Na chodbě jsem spatřila i statného a poněkud rozohněného muže. Později jsem zjistila, že to byl tatínek jednoho z žáků. Říkala jsem si, že toho paní učitelka opravdu nemá na jednu přestávku málo. Se zvoněním jsem společně s paní učitelkou vešla do třídy. Můj první dojem byl asi takový, že jsem vešla do pavilónu opic. Viděla jsem žáka, jak leží na lavici, jeho spolužačku, která přeskakuje batohy položené v řadě, kluka, který nahlas sprostě vykřikoval na holky, a dalších dvacet dětí, které běhaly a hulákaly snad na celou školu. S mírnou nervozitou jsem se postavila před tabuli a nechala paní učitelku, aby si je zklidnila. S mým překvapením na ně stačilo zakřičet: „Zvonilo snad, ne?“ a žáci během okamžiku zajeli na vlastní místa do lavic. Dokonce mi žák ze zadní lavice rovnou uvolnil místo a přesunul se do první. Najednou bylo ticho jako po pěšince. Kdyby někomu upadl špendlík, slyšela bych to. Celá nervózní jsem čekala až mne paní učitelka představí. Myslím si, že si nechala takovou delší odmlku schválně, aby dala tichý důraz na to, že hodina již začala. Zatímco ubíhaly asi ty čtyři vteřiny ticha, honilo se mi neustále hlavou: Budou ze mne mít respekt? Jak mne vezmou? Vypadám jako budoucí paní učitelka? Neměla bych si příště vzít radši kabát místo sportovní bundy?... „Děti, tohle je paní inspektorka, a bude tu na vás dohlížet, takže se chovejte tak, jak máte, nebo z toho bude problém.“ Nemohla jsem uvěřit svým uším, ani očím. Najednou se všem dětem změnily výrazy a cítila jsem napjatost úplně všech. „Kecám, je to budoucí paní učitelka, ale nachytala jsem vás co? Bude sedět vzadu, díky Šimone, že jsi už uvolnil místo.“ Najednou jsem nevěděla, jestli se smát nebo se tvářit zmateně jako žáci. Nakonec jsem se usmála a odebrala se, celkem rozpačitě, na své místo. Přemítala jsem si hlavou, jestli jsem se tvářila dobře, jak jsem působila a vypadala. No, snad dobře, stejně si myslím, že ty děti si zapamatovaly jen to, jak je na začátku hodiny jejich paní učitelka uklidnila, dala do latě, a ještě k tomu napálila.
606	141	biologie	2	1	2	1	2	1	2	1	Moje druhá reflexe je z mé druhé hodiny, kterou jsem učila. Je pátek a já učím 8. A přírodopis, kde probíráme řád šelmy. Je to ten den moje v pořadí druhá hodina, kde přebírám roli paní učitelky. Sedím v kabinetu a poslouchám rozhovor dvou učitelů, kteří vtipkují o svých žácích. Přemýšlím nad tím, jestli to není divné, že jsem trošku nervózní před svojí druhou hodinou, kterou budu učit, když ta moje „první“ před chvilkou úspěšně skončila, paní učitelka mne samozřejmě upozornila na pár věcí, ale v celkovém shrnutí to bylo prý opravdu dobré. Tak proč mám tak zrychlený tep? Myslela jsem si, že po první hodině, kde jsem ani nervózní nebyla, nebudu nervózní už vůbec, a akorát mne to tak začne bavit. No, spletla jsem se. Ano, bavit mne to začalo, opravdu jsem si některé okamžiky před tabulí užívala, ale vůbec netuším, proč mne najednou popadl tak podivný pocit a začala se mi třást trošku brada. Do třídy jsem vstupovala s paní učitelkou, na začátku hodiny měla žačka prezentaci na opakování z minulé hodiny. Mělo to být krátké, ale najednou jsem zjišťovala, že už mluví deset minut. Myslím si, že to bylo opravdu dlouhé, a ještě k tomu tam žačka všem vykládala trošku zmateně o tom, proč se králík se zajícem nemůže křížit. Vím, že je to díky tomu, že mají jiný počet chromozomů, ale holčička se do toho zapletla tak, že která bije nevěděla ani třída, ale ani ona. Přerušovat jsem ji určitě nechtěla, protože byla na referátu domluvena s paní učitelkou. Do svého výkladu jsem vstupovala s tím, že všechno, co jsem chtěla probrat, probrat nestihneme. Vůbec mi to ale nezjednodušovali žáci. V první hodině jsem se cítila hrozně dobře, protože všichni poslouchali, sledovali a zapisovali si do sešitů. Teď? Permanentně tři ruky nahoře. A když jsem se rozhodla, že někoho vyvolám, co že nám to chce tedy sdělit, se z žáka ozvalo: „Paní učitelko, já se o tohle téma zajímám, a…“ A to mi stačilo. Moje noční můra byla vyslyšena, veškeré moje obavy náhle teď probíhaly, a věděla jsem, že přesně tady tím okamžikem večer pobavím všechny kámošky, se kterými máme sraz. Tak jak jsem čekala, žák se zajímal o vlčí smečky, a vysvětlil, jak přesně probíhají vlčí rvačky. Dokončil větu a čekal, až mu na to něco odpovím. Vlastně celá třída čekala, co řeknu. A já? Já jsem taky čekala, co na to řeknu. Myslím, že můj „zásek“ byl tak na vteřinu, ale v mé hlavě to bylo tak půl století. „Ano, je to přesně takto, moc zajímavý poznatek, Aleši.“ Ufff.
607	141	biologie	3	1	2	1	2	1	2	1	Má třetí reflexe bude z mé čtvrté odučené hodiny, kdy jsme s osmým ročníkem probírali lasicovité šelmy, medvědovité šelmy a na závěr jsme si zahráli opakovací hru, kterou jsem žákům vymyslela, vyrobila a vystřihla. Je součástí dokumentu ve Wordu, který byl součástí přípravy na hodinu, a úkolem do didaktiky přírodopisu. Myslela jsem si, že probereme lasicovité šelmy, medvědovité, a ke konci hodiny budeme mít tak těch patnáct minut na hru. Nemýlila jsem se, časově jsem si to rozvrhla tak, jak to poté i vyšlo. Byla jsem šťastná, že už umím pracovat i s časem a dokážu si předem naplánovat, jak mi časově hodina plus mínus bude vycházet. Jenže opak byl pravdou. Hra, kterou jsem vymýšlela několik dnů, vyráběla několik hodin, složitě tiskla a stříhala a vykreslovala, byla tady. Teď bych měla zaperlit vlastní iniciativou a formou přiřazovací hry, místo nudného a neustálého opakování, si s dětmi učivo zafixovat jiným způsobem, než byly zvyklé. První chyba, myslím, nastala, když jsem první rozdala sáčky s hracími kartičkami, a až pak začala vysvětlovat pravidla. Všichni šustili a soustředili se jen na kartičky, já přes ten šramot nebyla moc slyšet, a pořádek jsem si sjednala až tím způsobem, že jsem zmlkla a počkala, až se vážení uklidní. Jak jsem předpokládala, zabralo to. Poté jsem vysvětlila pravidla a nechala je pracovat. Některé skupinky však byly dost pomalé (čtveřice hochů byla absolutně mimo a museli používat sešit), ale některé skupinky byly zas nadmíru rychlé (jiná čtveřice to stihla poskládat během pěti minut a pak nevěděli, co mají dělat). Počkala jsem teda na většinu skupin, a aby ty, co to už měly hotové, jen neseděly, začali jsme si s žáky kontrolovat. Já vždy někoho vyvolala, a ten přečetl, co k čemu přiřadil a proč. Do konce hodiny však zbývalo ještě osm minut, a my už měli hru dohranou, sesbíranou do sáčků a odevzdanou u mne na učitelském stolku. Co teď? Začala jsem se usmívat, to totiž v situacích, ve kterých se mi mírně zvýší adrenalin, dělám. Hlavou mi proběhlo, že tohle je přesně ten křest ohněm, který potřebuju nejen já, ale i všichni mí spolužáci na výšce. Improvizace v hodině.Takže jsem vymyslela, že si otevřeme učebnici, a přečteme si – jeden po druhém, každý dvě věty – co budeme brát příští hodinu. Přečetli jsme stránku o sudokopytnících a zazvonilo. Přesně akorát. Z této hodiny jsem odcházela nadmíru spokojená, a s tím, že už mne jen tak něco nezaskočí, a podle mne, jsem udělala rychlé a správné rozhodnutí, jak vyplnit volný prostor.
608	141	biologie	4	1	2	1	2	1	2	1	Moje první reflexe je z první hospitované hodiny u paní učitelky. Paní učitelka učí druhou hodinu, je přírodopis, v lavicích sedí 8. A, já pozoruji hodinu z lavice poslední. Paní učitelka vejde do třídy a žáci ztichnou. Stojí za velkou katedrou, za ní je starší tmavě zelená tabule, po které se píše křídami. Nad tabulí visí LCD televize, kde později paní učitelka promítá obrázky a text k probírané látce. S žáky probírá vylučovací soustavu člověka, je to pro ně nové učivo. Paní učitelka má výklad, poté dá povel k tomu, aby si žáci otevřeli učebnice. Každý žák čte tři věty, a to postupně, podle pořadí lavic. Kousek od mojí lavice sedí ve své vlastní celkem nápadná žákyně. Je relativně vysoká, hubená, má delší blond vlasy, neustále si hraje s mobilem v ruce a vůbec nedává pozor. Když vidí, že na řadu se dostane až za dlouho, vytáhne si zrcátko a hřebínek, sklopí půlku trupu směrem do uličky mezi lavicemi, nastaví si zrcátko, aby se dobře viděla, a začne si vyčesávat culík. V tento okamžik už jsem se cítila opravdu celkem dotčeně. Pochopila bych toto chování o přestávce, nebo když je zrovna v hodině nějaký prostoj, který zpravidla nebývá. Paní učitelka si toho neměla šanci všimnout, protože žákyně se dobře schovala za žáky sedící před ní. Vzhledem k tomu, že já ani moje kamarádky se takto nechováme, a považuji za slušné vychování dávat během hodiny pozor, jsem byla celkem rozčílená. Řekla jsem si, že až budu v této třídě učit, dám si na tuto žákyni pozor, a budu se jí snažit ukázat, že v hodině přírodopisu se zabýváme probíranou látkou, a ne správně načesaným culíkem.
609	141	biologie	5	1	2	1	2	1	2	1	Učila jsem svoji první hodinu na mé škole. Měla jsem deváťáky, o kterých mne paní učitelka varovala, že jsou protivní a nic se jim nechce dělat, protože mají před přijímacím řízením na střední školy. Šla jsem tudíž do hodiny už s nějakou představou, a to ne zrovna pozitivní. A průběh tomu odpovídal. Měla jsem totiž učit nerostné suroviny, ke kterým nemám vztah ani já, natož tak nějaký deváťák, který má hlavu plnou úplně jiných věcí. Hodina začala slibně, žáci poslouchali, zapisovali si, ke konci hodiny jsme spolu vyplňovali pracovní listy. V jednom z nich byla otázka na koloběh prvků na planetě Zemi. Žáci brali učivo minulou hodinu, tak jsem se rozhodla jej trošku zopakovat, protože nebyli schopní nic na toto téma kloudného odpovědět, ani vymyslet. Říkala jsem si, že bych jim to mohla ukázat na koloběhu uhlíku v procesu dýchání, ke kterému si myslím mají nejblíže, a pak i na procesu fotosyntézy. To bylo stále v pořádku, a učila jsem v domnění, že to není až tak špatná hodina. Jenže když jsem jim vysvětlila a nakreslila na tabuli zjednodušené schéma fotosyntézy, tak mne napadlo, ukázat jim to i na rovnici. Někteří se totiž hlásili i na gymnázia, kde to budou potřebovat, třeba by se to mohlo objevit v přijímačkách, tak proč jim to neukázat. Rovnici jsem napsala na tabuli v domnění, že to žáci trošku lépe pochopí. Najednou se jeden žák přihlásil, a řekl, že jestli je normální, že jim na tabuli píšu nějakou rovnici, kterou on vůbec potřebovat nebude, která je hrozně moc složitá, a vůbec, k čemu jim to všem bude? Tady tato otázka mne celkem zarazila, ale odpověděla jsem, že by se jim to mohlo v budoucnu hodit, jak už na střední, v chemii, či u přijímaček. Na to mi hoch odpověděl, že u přijímaček to teda fakt nebude, že mají jen češtinu, matematiku a angličtinu, takže je to nemám učit. I tak se ale našlo pár žáků, kteří si rovnici napsali do sešitu s tím, že se jim to třeba fakt někdy hodí. Žák, který na mne během hodiny vznesl tuto super otázku, za mnou po hodině přišel a umyl sám od sebe tabuli. To mne potěšilo.
610	142	anglický jazyk	1	1	1	2	2	-1	3	2	Za první týden už jsem viděla asi 6 tříd. V některých hodinách děti poslouchají a vzorně pracují, v některých se baví a vyrušují, neudrží pozornost. Nevím, jsem na děti docela zvyklá a nic mě extrémně nepřekvapuje. Akorát mě fakt mrzeli deváťáci, kteří byli fakt nesnesitelní. Pracuju v turistickém oddíle už 8 let, kde s dětmi hrajeme spoustu míčových a jiných her na hřišti... ale uvědomila jsem si, že práce s dětmi ve škole (hlavně naučit je něco) – tak to už je něco zcela jiného. Paní učitelky super, paráda, nemám si nač stěžovat. Akorát mě štve, kolik všemožných kravin a nesmyslných úkolů musíme k praxi odevzdávat, a to nejen sem, ale i do angličtiny. Už se v té záplavě úkolů a termínů ztrácím, i když to čtu furt dokola, fakt mi to přijde jako naprostá kokotina, vlastně dost kontraproduktivní. Navrhuju jeden úkol či dva, ale o to pořádnější, ať je to jasné. Reflexi na sebe jsem schopná udělat si sama a nepotřebuju na to eseje. Řekla jsem vyučujícím zákl. info a o úkolech je budu informovat průběžně. Jak tak ty děti pozoruju pořád dokola, doléhá na mě pocit, že učitelé jsou vlastně zodpovědní za něčí rozvoj... prostě... ta zodpovědnost, chápete. Já nechci být učitelka, kvůli které dítě řekne „No jo, nic z angličtiny neumím, protože jsme měli blbou učitelku“. Pak mu úplně zkazíte šanci vyjet do zahraničí, domluvit se někde nebo být prostě přijat na SŠ/VŠ… Je otázkou, do jaké míry je za tohle učitel zodpovědný, do jaké míry je schopen tohle ovlivnit a do jaké míry už jsou to schopnosti/možnosti/motivace a snaha žáka… Je jasný, že vždycky bude ve třídě někdo pomalejší, někdo rychlejší, někdo, koho to baví/nebaví/nenaučí se… ale aby to nebylo tak, že celá třída po roce se mnou neví naprosto nic. Toho se docela bojím. Hrozně mě to bavilo s žáky 4 třídy. Byli celkem hodní, poslouchali, ještě takoví dost dětští a bylo to moc milé koukat, jak pracují :) na první stupeň se rozhodně budu těšívat, dá se s nimi hrát spoustu her, zpívat písničky, hrát si a být kreativní. Důležitým bodem je, že jsou menší než já! :D Jinak třeba deváťáci, to jsou kluci fakt vyšší, a to si vždycky připadám trochu divně, když s něma mluvím. Trochu mě mrzelo, že osmáci (jediná němčina, co jsem zatím viděla), nesnáší němčinu, dělají si z toho srandu, v hodině není ticho, nikoho to extra nebaví, a tak všichni vyrušují. Všichni si myslí, že němčinu nepoužijí a berou to dost laxně. Takhle: nejsem zas tak naivní, abych si myslela, že nakráčím do třídy a okamžitě změním negativní postoj všech žáků v pozitivní… tak jim to aspoň zpříjemním zajímavou hrou/aktivitou/videem/písničkou… aby věděli, že se ta němčina používá, že jí mluví úplně normální lidi… to si myslím, že bude stačit a extra bych je netlačila. A to si myslím, že je prozatím vše. Tento týden ještě budu mít náslechy a od příštího týdne chystám aktivity do hodin, už to mám naplánované a jsem zvědavá
611	142	anglický jazyk	2	1	1	2	2	-1	3	2	Mám za sebou odučeny 3 hodiny angličtiny a konečně jsem se po těch 3 letech na vysoké naučila něco smysluplného! Konečně to člověk vidí prakticky a ne jen zvracet pojmy a teoretické koncepty u zkoušek, které po měsíci člověk stejně zapomene. Napoprvé jsem si vedla docela obstojně, nebylo to zas tak hrozné, ale je třeba podchytit několik věcí a drobností, které člověk získá jedině praxí. Paní učitelka mi vždy po hodině dala krátký feedback, což velmi oceňuji. Co jsem zatím zjistila: Škola není oddíl. To, že už 8 let pracuju s dětmi z Pionýra neznamená, že tyto děti budou stejné a že ve škole budou fungovat stejná pravidla. Mám dobrou výbavu, ale stejně se musím všechno učit jakoby od začátku. Každá skupina žáků je jiná, jinak se vyvíjí, jinak pracuje a jinak taky ruší. Člověk se tomu musí přizpůsobit a u každé skupiny může očekávat jiné problémy. To velmi oceňuji, protože čím rozmanitější prostředí, tím víc se toho naučím. Učím sedmáky, deváťáky a páťáky. U sedmáků jsem měla hodně tendenci překládat instrukce do češtiny. Paní učitelka říkala, že to bylo zbytečné, že jsou šikovnější skupina a že rozumí. Dále: Když někdo dokončí aktivitu dřív, tak mu zadat další, nějakou zajímavou práci, nebo ho nechat něco napsat na tabuli, např. správné odpovědi zezadu tabule. Což bohužel znamená hodně chystání a se současným rozvrhem nemám jinou možnost než chystat aktivity pozdě do večera. Taky tam bylo jedno cvičení v učebnici, kde nebylo jasné, zda mají děcka napřed mluvit a potom psát (a naopak). Příště to zadám jasněji, nebo říkala co je ještě lepší, tak aktivitu rozkouskovat, a to: 1. Se sousedem porovnejte, kde měli nejlepší hotel (jídlo, cesta, počasí, … dělali adjectives) 2. Až všichni skončí, napište do sešitu 3 nejlepší věty. Probírají teď stupňování přídavných jmen, poslouchali jsme na to i song. Chtěla jsem se pak s nimi o tom songu krátce pobavit, aby si uvědomili, jaký ta písnička měla účel, ale bohužel jsem na to zapomněla. Je to škoda, mohlo to být hezky propojené, aby to děcka nevnímaly jen jako aktivitu na „zaplácnutí“ času. Příště si to napíšu. U deváťáků se mi líbilo, jak pracují. Hrála jsem s nimi jednu hru, kdy si házeli malé frisbee a plnili úkoly. Byla to sranda, jsou úplně ideální skupina na to, takže vím, že tady můžu dát dost průchod své tvořivosti. Kluci mají dobrou angličtinu, spontánně reagují a každé aktivity se chopí a nemrčí. Když jsme ale dělali cvičení v učebnici, kontrolovali jsme to a překládali větu po větě, což s nimi taky bylo dle mínění paní učitelky zbytečné. Naštěstí ale byli hodní, u jiných skupin by bylo velice těžké udržet jejich pozornost. Páťáci jsou nejslabší skupina, už od 3. třídy se učí verb be a oni pořád nejsou schopni dát dohromady větu. Teď pořád procvičují verb be a stále nechápou we are a you are… takže jsem si na to nachystala prezentaci, na druhý pokus to už s nimi šlo, což se paní učitelce líbilo. Taky je to třída plná žáků s kázeňskými problémy, je to na té hodině znát. Musí sedět rozsazení, ale i tak je tam dost ruchu. Na to, jaká jsou třída si ale myslím, že jsem si vedla docela dobře a že jsem je celkem ukočírovala. Chci, aby mluvili hlavně oni, budu se snažit využít jejich energii a „zlobení“ ve svůj prospěch. Je to ale těžké, když někdo neumí dát dohromady ani větu. Musíme to holt natrénovat. S čím teda ještě dost bojuju je nebrat si to osobně, když děcka zlobí (týká se především němčiny). Když děcka poprvé zazlobily, a to jakože byl v té třídě dost ruch a většina nedávala pozor, tak jsem z toho byla fakt dost špatná a přemýšlela jsem, zda vůbec studuju správnou školu a zda to všechno chci dělat – za mizernej plat, kterej mě čeká, dělat před děckama ze sebe blbečka, aktivity, který člověk chystá do noci (a jakože to nejsou vůbec špatný věci – hry, videa, písničky, …) pak úplně smetou a neváží si ničeho, člověk se s tím dělá a oni to považují za samozřejmost, do zákulisí učitelů samozřejmě nevidí… Pak přišly úplně super hodiny, kdy děcka dávaly celkem pozor, pracovaly dobře a to zas člověku vrátí dech… takže můj závěr je, že učitelská profese bude holt obnášet svoje „ups and downs“… nikdy to asi nebude úplně dokonalý, budou prostě horší a lepší dny a s tím se holt budu muset vypořádávat po celou dobu své budoucí profese.
612	142	anglický jazyk	3	1	1	2	2	-1	3	2	Shrnutí poznatků z tohoto týdne: Napřed jsem učila sedmáky a můj dojem je: nebyla to úplně špatná hodina, spíš byla dost kostrbatá. Něco se povedlo, něco ne – klasika. 1) Když já některé věci považuji za samozřejmé, neznamená to, že děti taktéž. Měla bych se naučit dbát na detaily. Děti mají učebnici, kterou pak vygumují a odevzdají. Měly cvičení na poslech a někdo to psal na papír… paní učitelka jim vždy připomíná, ať si vezmou tužku a já jim to nepřipomněla. Pak někdo rušil tím, že hledal papír apod. Cvičení bylo na going to a poslouchalo se, co která osoba bude v sobotu ráno dělat. Správnost cvičení jsem zatím nezkontrolovala, protože tam navazovalo mluvení – měli se ve dvojici ptát, co slyšely a co se kdo teda chystá dělat. K tomu ale prvně potřebovaly slyšet novou gramatiku – otázky s going to. Takže jsem to vysvětlila a pak se ke kontrole vrátila – kontrola bylo vlastně to mluvení. Ono to samo o sobě není špatné, ale prý to někoho trochu rozhodilo, takže příště je mám upozornit, že se s tím bude pracovat, až si k tomu vysvětlíme něco důležitého (pravidlo, které posléze aplikují) NEBO bych začala tím pravidlem, volala žáky k tabuli a pak až bych udělala obě cvičení. 2) Když jsme hráli hru „hot potato“ (žáci si rychle předávali plyšovou kočku a každý řekl slovíčko. Měřili jsme, za jak dlouho se nám podaří ukončit jedno kolo), tak příště budu měnit směr předávání po každém kole!! Protože ti, u kterých to vždycky končilo, to měli těžší, protože hodně slovíček už bylo řečených. Mám takový deníček, kam si píšu hry, takže si to poznačím jako organizační bod. 3) Po téhle hodině jsem se vrátila do kabinetu s tím, že jsem od jedné paní učitelky slyšela, že budu potřebovat ještě tak 7 let praxe, než vychytám všechno :D aneb stay motivated … 4) Měla bych je víc volat k tabuli, to pak jen sedí a absorbují, co kdo řekne, což je nuda a dlouho to nikdo nevydrží. Nechat je víc se podílet na té hodině. Hodina s deváťáky byla super, hodně se mluvilo v návaznosti na 1 článek a bylo vidět, že drtivou většinu to baví, což mi udělalo radost. Dobře se mi je podařilo rozdělit do poměrně dobře vyvážených skupin. Témata k mluvení jsem zvolila adekvátně jejich úrovni, poutavá, aktuální (books x movies, downloading and piracy, comics – yes or no?, etc.). Pak jsem si hlídala ty skupinky a s každou se snažila mluvit, vyslechnout jejich názor, popř. vyjádřit svůj, věnovala jsem i pozornost holkám, co se mluvit stydí/nechtějí/jsou slabší a snažila se je nasměrovat a podpořit, ale bylo to teda těžší už. Jinak je radost tam pracovat, jsou ukáznění, mají potřebu obhajovat si své názory, což je ideální k mluvení. Fakt mě to potěšilo. Dělám hodně chyb, které paní učitelka vždy zmíní ve feedbacku. Mám pocit, že nijak extrémně nechválí, takže si pak musím sama pro sebe najít a trochu se uchlácholit, co na té hodině bylo pozitivní, abych nebyla pořád zklamaná, že vše není dokonalé. A konec konců nedělám to pro pochvalu, ale pro sebe.
613	142	německý jazyk	4	1	1	2	2	-1	3	2	Dnes jsem poprvé vyučovala dvě po sobě jdoucí hodiny – deváťáky a bylo to docela fajn. První skupina byla šikovnější a ukázněnější, druhá slabší, ale taky super. Byli fakt hodní a celkem vtipní, i když jsme museli dělat nudná cvičení v učebnici. Tyto děti jsem si úplně náhodou „získala“ týden předtím, když jsem na škole navštívila hodinu angličtiny, kde zrovna má skupina na němčinu byla. Zrovna měli prezentovat o Americe a bylo to fajn, zjistili jsme, že posloucháme stejnou hudbu a od té doby si mě děcka pamatují :D také je zaráží, jak jsem ještě docela mladá paní učitelka a chtěli vědět věk :D no takže tak…. Ale zpět k těm prezentacím: paní učitelka z angličtiny používá nejen prezentace, ale hraje s žáky různé hry, sem tam je odměňuje bonbony, děti si mohou půjčovat knížky a komiksy v angličtině… a celkově je vidět, že díky tomu děti angličtina baví. Začala jsem přemýšlet, proč všechno zábavné je jen v angličtině. Všechny hry, technika, pomůcky, trendy aktivity… možná proto baví děcka angličtina víc. Takže jsem si uvědomila, že tyto věci mohu do němčiny přenést, aby to děcka víc bavilo… Můj druhý obor je angličtina a dospěla jsem k názoru, že všechny ty skvělé hry mohu přenášet sem. Takže jsem plná nápadů, her a aktivit běžela konzultovat za paní němčinářkou a trochu jsem ochladla při zjištění, že v němčině nestíháme a musíme jet podle učebnice… takže jsme ty dvě hodiny naplánovaly podle učebnice… hmm ach jo, takže zase nuda, jen plány a osnovy. Bála jsem se, že když to bude takto, tak že se budou děcka nudit, ale jak říkám, byli hodní. Vložila jsem tam pak jednu aktivitu na běhání, takže aspoň tak jsme to osvěžili. Ale je to škoda. Já bych tu hodinu asi udělala jinak, spíš bez učebnice nebo jen s malou oporou. Štve mě dodržovat plány na úkor zábavy, ale s tím asi nic neudělám. Jediný kompromis vidím v tom, že bych v hodině jela podle učebnice a nachystala si 1 zábavnou aktivitu na cca 10 – 15 minut. Např. na téma Meine Woche by si mohli vytvořit zeď na facebooku – Am Montag mache ich Judo, Am Dienstag spiele ich Klavier.. a byly by to jednotl. statusy. Takže to byli deváťáci. Také budu vyučovat osmáky a tam jsem měla štěstí, že zrovna probírají reálie a mají to i v učebnici. Takže super, paní učitelka mi dala volnou ruku. Takže jsem vymyslela takový Arbeitsblatt, kde musí žáci googlit zajímavosti o Deutschsprächige Länder – např. známé zpěváky, co je to Oktoberfest, jaká zajímavá jídla německá kuchyně nabízí, kdo vymyslel Milku, apod… zkrátka takové ty zajímavé „špeky“. A hlavně u toho musí používat mobily, jinak ty informace nenajdou. Toho se děsím, zítra se jich paní učitelka zeptá, zda mají mobily s datama. Pokud ne, tak tu aktivitu budu muset vzdát a nějak zaimprovizovat jinak. Což se mi úplně nechce. Ještě je možnost zarezervovat počítačovou učebnu, ale v to moc nedoufám, ta bývá rozebraná tak týden dopředu. Jo, celkově s tou technikou na této škole mě to šve… Na škole předtím byl v každé třídě dataprojektor a plátno / promítací zeď. Tady není skoro nic. Mám ráda pracovat s videi, prezentacemi, promítnout kdyžtak obrázky…. ale tady to není možné. Tady musí člověk využít max kartičky, papír a co prostě přinese… všechno tisknout, aby to viděli.. Kdyby tam byl projektor, tak to nemusím tisknout a tolik chystat… pan ředitel nás na začátku mile přivítal a až jsme odcházeli, tak řekl, že na konci praxe mu máme dát feedback. Samozřejmě je spousta věcí, co se mi na škole líbí a paní učitelka je fajn. Líbí se mi např. že na jazyky jsou děti rozdělené do menších skupin, vždy tak do 15ti dětí. Ale ta technika, to jim budu muset vytknout, protože jsem nespokojená. Takhle se dá těžko kreativně pracovat, když člověk prostě postrádá technické zázemí. Ani počítače tam nejsou, učitelé si musí nosit do třídy notebooky. Takže samozřejmě když mají děcka poslech, je to málo slyšet, protože reprák notebooku nic moc teda. Shrnutí: technicky na tom byla minulá škola lépe a byl to fakt luxus. Tento semestr se mám asi naučit pracovat v horších podmínkách a nebrat počítač jako samozřejmost. Možná budu bez počítačů a projektorů o to kreativnější. Uvidíme.
614	142	německý jazyk	5	1	1	2	2	-1	3	2	Tento týden mi paní učitelka pochválila hodinu a jo – cítila jsem se faakt dobře :D Byla to hodina deváťáků a seznamovala jsem je se slovesem „können“. Paní učitelce se líbily aktivity a struktura hodiny – jako celek to dávalo smysl a aktivity byly zábavné. Pravidla časování „können“ jsem žáky nechala vyvodit z textu, který měli jako Laufdiktat. Nechtěla jsem, aby jen seděli a „absorbovali“. Z hodiny odcházeli docela v pohodě, i já jsem měla dojem, že se jim to líbilo, nebyla to taková ta klasická nuda. Dřív jsem si říkala, že je to asi blbost. Přece nejsem nějaká cvičená opice, abych dělala věci pro pochvalu. Ale teď na to nahlížím trochu jinak. Ono něco jiného je soustředit se na pochvalu a něco jiného je, když někdo zkrátka ocení vaši práci a má zájem o materiály, které použijete. Já jsem to ani nečekala a pak mě to fakt potěšilo. Jediná věc, kterou jsem mohla udělat lepší tak lépe promyslet vyhodnocení toho Laufdiktatu. Řekla jsem, že to vyhodnotím určitým způsobem, ale nakonec jsem to vyhodnotila jinak, protože to původní bylo nepraktické. Vím, že to nebylo vůči všem skupinám úplně fér. Takže na to příště pozor. Nevím, zda se mám víc soustředit na to, kolik měli při tom opisování chyb anebo na to, kdo to měl rychleji. Nebo to nekontrolovat podrobně, zaměřit se jen na místa, kde potenciálně hrozí nejvíce chyb, to opravit a posunout se hnedka dál? Ale zpátky ještě k feedbacku. No a taky jsem si všimla, že minulý semestr jsem byla více závislá na feedbacku učitele. Záměrně říkám „více závislá“, protože feedback stále vítám a vyhledávám, není to tak, že už bych ho vůbec nepotřebovala. Jen už to není takové jak předtím, že bychom o tom dalekosáhle s paní učitelkou diskutovaly. Předtím jsem potřebovala rozebrat všechno krok po kroku, do detailu, chtěla jsem vědět souvislosti. Je to přirozené, člověk to prostě nezná a trvá to, než se do toho trochu dostane... Fakt si nedovedu představit, že by mě někdo hodil do vody úplně bez ničeho. On mi v tomhle asi pomohl i ten kroužek angličtiny, který jsem vzala a mám ho napůl uznaný jako praxi. S každou hodinou získávám větší zkušenosti a cit pro to, co moje děcka potřebují. Nyní se vždycky po hodině zeptám, co se na tom paní učitelce líbilo nebo jak se jí ta hodina zdála a ona většinou řekne, že dobrý. Když mi něco není jasné, doptám se. A tak si říkám, že stejně to může fungovat u těch dětí. Jasný, je třeba, aby neustále viděly konstruktivní a opodstatněný feedback. Ale i malá blbá pochvala může dobře zafungovat, člověk tím dá najevo, že si žáka všímá a že vidí jeho práci. Když vidím, co to dělá se mnou tak si nemyslím, že s nimi by to bylo extra jinak. Tu a tam děcka chválím, na každém se snažím najít něco pozitivního, i když jsou to třeba i zlobivci a občas mě štvou. Nechci na to zapomenout, a tak jsem si to tu tak trochu připomněla :)
615	143	český jazyk	1	1	1	1	1	2	3	1	První den praxí na neznámé škole. Byl jsem napjatý, plný očekávání a také velmi nervózní, přece jen už to byl nějaký čas, kdy jsem se naposled pohyboval po nějaké základní škole. Již při čekání na otevření školy jsem si připadal mezi dětmi jako nějaký vetřelec, na kterého se všichni tajně dívají a neví, co je ta osoba vlastně zač. Pozitivní pro mě bylo, že jsem nemusel do té školy jít první den úplně sám a bylo nás tam opravdu hodně. Při úvodním představování nás všechny paní učitelka pověřená úvodním slovem uklidnila a naznačila, že v ničem nejsme sami a můžeme za ní nebo za kýmkoli ze školy přijít prakticky s čímkoli. Taková nabídka mě trochu uklidnila a říkal jsem si, že se snad začínám více těšit než bát a že moje praxe vlastně budou obrovská zkušenost a mohou mě jen pozvednout. Navíc budu konečně po tolika dělat to, na co jsem se celou dobu připravoval. Potíž nastala ihned vzápětí, kdy jsem sám musel najít kabinet mých dvou provázejících učitelek. Bloudil jsem po škole a v dohledu nikdo, kdo by mě nasměroval. Ze všech koutů se na mě opět dívaly pohledy typu „pozor, neznámý vetřelec, vypadá jen o pár let starší než my, a přece sem nepatří“. Hlavou se mi honilo několik myšlenek, neboť jsem netušil, jaké moje provázející učitelky budou. Netušil jsem dokonce ani to, jak vypadají, protože jsem se chtěl nechat překvapit a nehledal na internetu jejich podobizny. Nejdůležitější pro mě v tu chvíli bylo, aby byly příjemné a nechtěly po mě zezačátku hned některé činnosti, na které se necítím připraven a aby moje praxe nebraly příliš striktně a „vážně“, zkrátka abych se díky nim cítil ve škole dobře. Ve škole jsem narazil pouze na jednu z mých provázejících učitelek a byl jsem mile překvapen. Poměrně mě překvapilo, že začala na své povolání nadávat, ale pomyslel jsem si, že to dělají všichni učitelé tak nějak ze zvyku. Mají na to dokonce dle mého názoru nárok. Paní učitelka mi oznámila, že právě učí a můžu se s ní jít podívat do hodiny. Tak a je to tady, jdeme na to, pomyslel jsem si. Zmocnil se mě euforický pocit, protože se ve mně probudil bavič. To se mi stává často, když stojím před kolektivem lidí a mám slovo, usiluji o vytvoření nějaké zábavy a chci být vtipný. Mám rád, když se lidé kolem mě smějí a baví je mě poslouchat. Mám taky rád, když někdo se zájmem poslouchá to, co říkám. První hodinu jsem měl nicméně pouze „náslech“ a byl jsem za to zezačátku velmi rád. Přeci jen se na můj vlastní výstup před dětmi potřebuji připravit jednak psychicky, tak organizačně. Upřímně mě představa, že stojím před třídou a všechny oči sledují každý můj pohyb, děsí. Doufám ale, že ze mě vše opadne a převládne bavič. Přál bych si, aby děti moje první hodina bavila a opravdu měly zájem o to, co říkám. Bojím se však, že to tak nedopadne. Prvních několik náslechů ve mně zanechalo rozporuplné pocity v tom, jestli vůbec mám na to, abych takový shon, stres, rychlost, tlak atd. vydržel. Připadá mi, že moje provázející učitelky nemají vůbec na nic čas. Před hodinou rychle běží do kabinetu, honem si nachystají své pomůcky a obratem zase utíkají zpátky do třídy. Než vyřeší všechny organizační věci, z hodiny jim ubyde 15 minut a musí rychle probírat látku, kterou nestíhají. Do toho všeho mi přijde, že je spousta žáků vůbec neposlouchá. V lepším případě alespoň nevyrušují. Všechno probíhá ve strašném spěchu, učitelka nemá ani chvilku na vydechnutí, honem musíme vychrlit co nejvíce látky, abychom vše stihli. Po skončení hodiny učitelka zase běží rychle do kabinetu, aby si alespoň ukousla ze své svačiny, a snaží se vyplnit nějaké veledůležité papíry, které jí byly dány z vyšších míst. Do toho ještě musí ještě vykonat dozor na chodbě a umravňovat nezmarné děti, které všude pobíhají a pokřikují. V duchu si při každé taková situaci zoufám a říkám si, co se to vlastně děje. Ten zmatek, rychlost, stres, tlak, jak to mohou vůbec zvládat? A zvládnu to někdy i já? Nezblázním se z toho? Přese všechno to podle mě smysl má a není nad to, když vidíte výsledek vaší práce např. při testu, který celé třída napsala dobře a je to i zásluha toho, kdo děti k tomu testu dovedl. Doufám, že jednou naleznu určitý systém a budu vše zvládat v takovém spěchu a s takovou grácií jako moje dvě provázející učitelky, které od prvních mých náslechů obdivuji.
616	143	český jazyk	2	1	1	1	1	2	3	1	Několik dalších hodin z mých praxí je za mnou a já ještě ani nebyl v přímém kontaktu s žáky, neprohodil jsem s nimi prakticky ještě ani slovo. Nevím, za koho mě vůbec v hodinách považují a jestli mají ponětí, kdo jsem, navzdor tomu, že mě moje obě provázející učitelky několikrát představily a také nadhodily, že si vezmu na starost nějakou tu hodinu. Dle mého je nás praktikantů a škole tolik a žáci mají spoustu dalších povinností, takže se jim vše vykouřilo z hlavy a pořádně neví, proč do jejich hodin sledovat výuku a proč tam každý týden v určité dny vysedávám. Blíží se má první vyučovací hodina a já tápu, zdali všechno zvládnu. Mám pochyby, jestli dokážu na všechno pohotově reagovat jako obě moje provázející učitelky. Za jednu vyučovací hodinu se toho může tolik stát, děti mají tolik dotazů a žádostí. Navíc je třeba v každé hodině vyřešit tolik organizačních věcí, že mi snad ani nezbude na moji výuku čas. Bojím se, že nebudu pohotově reagovat na každou situaci a také mám obavy z toho, že se mnou nebudou žáci ochotní komunikovat a moje hodina se omezí na pouhý monolog. Zároveň jsem na vážkách s tím, jak svoji první hodinu pojmout. Na jednu stranu nechci narušovat systém mé provázející učitelky, protože její žáci jsou na něco zvyklí a ona vyučuje podle určitého standartu. Ačkoli mám v hlavě jistou koncepci a představu, jak bych chtěl svoji první hodinu vyučovat, nejspíše budu muset zvolit nějaký kompromis a nepouštět se do úplných odchylek se stylem mé provázející učitelky. Největší starosti mám se zápisem hodiny, protože na základní škole, kde probíhá moje praxe, jsou žáci zvyklí vést sešit s kvalitními zápisy, které pak učitelé kontrolují a známkují je. V mých představách by bylo ideální žákům rozdat pracovní list, do kterého by si pouze doplňovali informace a ten si pak vlepili do sešitu jako zápis. Tento způsob se ovšem bude lišit od zavedeného způsobu mé provázející paní učitelky, ale já bych si přál, aby se žáci při mé hodině věnovali pouze mě a tomu co říkám. Když budou muset psát zápis, budou muset rozložit svoji pozornost. Když nad tím tak přemýšlím, přeji si hlavně to, aby moje první hodina žáky nenudila a abych z ní vyšel s jistou ctí i já samotný. Na zápise tak příliš záležet nebude, budu spokojený, když bude moje hodina smysluplná a žáci ze mě nebudou mít úplnou legraci, i když i s tou počítám. Bude to moje opravdu první hodina a jsem si vědom toho, že nejspíš nebudu úplně zářit, Žádný učený z nebe nespadl a doufám, že se moje schopnosti časem zlepší.
617	143	český jazyk	3	1	1	1	1	2	3	1	Mám za sebou mé první vyučovací hodiny a některé dojmy jsou přesně takové, jaké jsem čekal. Některé naopak takové, které jsem absolutně nečekal a které jsem si ve svých představách maloval úplně jinak. Ze své první hodiny jsem byl notně nervózní. Ptal jsem se sám sebe, jak asi budu působit na děti, zdali mě přijmou, jestli je to, co říkám, bude bavit. Také jsem měl obavy, jestli budu schopen normálně před celou třídou mluvit. Provázející učitelce jsem naznačoval, aby při postřehnutí mých zoufalých pohledů zasáhla a snažila se mi nějak pomoci. Nutno dodat, že obě moje paní učitelky opět nezklamaly a povzbuzovaly mě. Říkaly mi, že vše určitě zvládnu a že o nic důležitého nejde, každý se musí vše nejprve naučit. Obdivoval jsem, s jakým klidem a rozvahou o tom všem mluví, jakoby snad učení byla úplná hračka a braly ho jako automatickou samozřejmost, která je vrozená. Žádný zásah ovšem zapotřebí nebyl. Nejprve jsem se malinko vyděsil toho, že mě paní učitelka nechala prakticky okamžitě od začátku hodiny samotného a nechala po krátkém úvodu vše na mně. Nejhorší byly první chvilky, ty než jsem převzal slovo. Pomyslel jsem si, kolik očí se na mě dívá a kolik uší čeká na to, co za slova vyjde z mých úst. Po úvodní větě ze mě vše opadlo, a jelikož jsem měl nachystanou celou hodinu, ničeho jsem se neobával, neboť jsem se měl čeho chytit a striktně jsem se držel mého plánu. Během hodiny jsem se snažil o časté pokládání otázek a aktivizaci žáků. Odměnou mi pak bylo to, že mi děti na konci hodiny zatleskaly a řekly, že hodina se mnou byla moc fajn. To samé mi řekla i druhá třída. Dětem jsem při další hodině češtiny rozdal kvízové otázky z češtiny, které řešily ve dvojicích a které prověřovaly jejich dosavadní znalosti. Překvapilo mě zde jisté rozdělení na různé póly. Jedna skupinka dětí moje úkoly vyřešila velice snadno a měla bez větších překážek vše brzy hotové. Druhá skupina středu či průměru řešila úkoly tak, jak jsem předpokládal. S moji mírnou asistencí většinu úkolů nakonec zvládla. Třetí skupina byla navzdory mému očekávání poměrně dost velká a těmto dětem se nepodařilo vyřešit vůbec nic, mnohdy ani jediný úkol, a to přes mé veškeré snahy. Ačkoli jsem se opravdu snažil a věnoval jim více času než ostatním skupinám či „pólům“, někdy jsem z těchto dětí nemohl dostat ani slůvko. Tápu, zdali je toto standardem, nebo jestli za to může moje neobvyklá přítomnost ve třídě. Dlouze jsem po této hodině přemýšlel, jak moje snažení vylepšit, abych „vyhověl“ všem těmto skupinám a čím více přemýšlím, tím dospívám k názoru, že to není v mých silách. Snad mě další hodiny a zkušenosti navedou, jak dále pokračovat.
618	143	historie a křesťanská výchova	4	1	1	1	1	2	3	1	Na druhý semestr praxí jsem zvolil jinou školu, protože jsem chtěl poznat více základních škol a poznat rozdíly mezi nimi. Myslím si, že pro začínajícího učitele či studenta pedagogické fakulty je lepší vidět více škol a poznat jejich fungování, neboť tak nabyde mnohem víc zkušeností a může mezi nimi porovnávat. Druhá škola, kde vykonávám praxi a se kterou se stále ještě seznamuji, je na první pohled rozdílná od první školy, kde jsem vykonával praxe minulý semestr. Působí klidnějším a pomalejším dojmem. Nic není tak hektické jako v přechozí škole a děti se zdají být také klidnější. Obě paní učitelky jsou moc milé. Provázející paní učitelka v předmětu dějepis mě na první pohled velmi zaujala. Svoji práci zvládá opravdu bravurně. Pro své povolání a obor je velmi zapálená, až si někdy říkám, zdali to nepřehání a místy to působí až nepřirozeně. Často mě napadají myšlenky, zdali i já budu někdy takto zapálený do výkonu učitelského povolání a jestli stejně jako ona budu vše zvládat s naprostým klidem a úsměvem na tváři. Také mě napadá, jestli budu schopen na vše pohotově a pružně reagovat a jestli v mých hodinách budou žáci taky tak soustředění a klidní. Dle mého názoru musí paní učitelka svému povolání věnovat doslova celý život a patří mezi ty učitele, kteří svým povoláním žijí. V hlavě mi utkvěla situace, která se stala při výuce češtiny. Nesouvisí s didaktikou ani s oborem, je spíš záležitostí psychologickou. Během přemisťování do třídy jsme s paní učitelkou narazili na dva peroucí se studenty. Po krátkém zjišťování paní učitelka zjistila, že jeden žák druhého slovně vyprovokoval a ten ho poté fyzicky napadl. Jakmile se je paní učitelka oba pokoušela uklidnit a situaci urovnat, útočící žák utekl a zmizel, přičemž ještě předtím stihl hodit po své oběti penál. Zaujal mě klid paní učitelky a její přirozenost. Měla v plánu se během následující hodiny s oběma žáky vzdálit a promluvit si s nimi. Po příchodu do třídy ovšem iniciátor útoku zmizel. Paní učitelka nejprve poslala dvě žákyně, aby se ho pokusili ve škole najít, z čehož jsem byl dost překvapen a osobně nevím, jestli bych si troufl poslat pryč z hodiny ještě další děti. Dívkám se ho nepodařilo nalézt, a tak byl na průzkum vyslán jeho blízký kamarád. Našel ho a paní učitelka se rozhodla, že si s ním sama promluví a využila mě jakožto praktikanta, abych její třídu pohlídal a zároveň pokračoval ve výuce. Zjistila, že její žák sedí na schodech, nemluví a je bledý. Nechala ho tedy sedět na místě a po hodině celou záležitost předala školní psycholožce. O této situaci se zmiňuji proto, že ačkoli jsem tyto události předvídal a ke školství patří, vyvedla mě z míry a nejsem si jistý, jak bych v případě paní učitelky reagoval a jestli mám vůbec sílu na to, abych takové věci řešil.
619	143	historie a křesťanská výchova	5	1	1	1	1	2	3	1	Mám za sebou mé první vyučovací hodiny a některé dojmy jsou přesně takové, jaké jsem čekal. Některé naopak takové, které jsem absolutně nečekal a které jsem si ve svých představách maloval úplně jinak. Ze své první hodiny jsem byl notně nervózní. Ptal jsem se sám sebe, jak asi budu působit na děti, zdali mě přijmou, jestli je to, co říkám, bude bavit. Také jsem měl obavy, jestli budu schopen normálně před celou třídou mluvit. Provázející učitelce jsem naznačoval, aby při postřehnutí mých zoufalých pohledů zasáhla a snažila se mi nějak pomoci. Nutno dodat, že obě moje paní učitelky opět nezklamaly a povzbuzovaly mě. Říkaly mi, že vše určitě zvládnu a že o nic důležitého nejde, každý se musí vše nejprve naučit. Obdivoval jsem, s jakým klidem a rozvahou o tom všem mluví, jakoby snad učení byla úplná hračka a braly ho jako automatickou samozřejmost, která je vrozená. Žádný zásah ovšem zapotřebí nebyl. Nejprve jsem se malinko vyděsil toho, že mě paní učitelka nechala prakticky okamžitě od začátku hodiny samotného a nechala po krátkém úvodu vše na mně. Nejhorší byly první chvilky, ty než jsem převzal slovo. Pomyslel jsem si, kolik očí se na mě dívá a kolik uší čeká na to, co za slova vyjde z mých úst. Po úvodní větě ze mě vše opadlo, a jelikož jsem měl nachystanou celou hodinu, ničeho jsem se neobával, neboť jsem se měl čeho chytit a striktně jsem se držel mého plánu. Během hodiny jsem se snažil o časté pokládání otázek a aktivizaci žáků. Odměnou mi pak bylo to, že mi děti na konci hodiny zatleskaly a řekly, že hodina se mnou byla moc fajn. To samé mi řekla i druhá třída. Dětem jsem při další hodině češtiny rozdal kvízové otázky z češtiny, které řešily ve dvojicích a které prověřovaly jejich dosavadní znalosti. Překvapilo mě zde jisté rozdělení na různé póly. Jedna skupinka dětí moje úkoly vyřešila velice snadno a měla bez větších překážek vše brzy hotové. Druhá skupina středu či průměru řešila úkoly tak, jak jsem předpokládal. S moji mírnou asistencí většinu úkolů nakonec zvládla. Třetí skupina byla navzdory mému očekávání poměrně dost velká a těmto dětem se nepodařilo vyřešit vůbec nic, mnohdy ani jediný úkol, a to přes mé veškeré snahy. Ačkoli jsem se opravdu snažil a věnoval jim více času než ostatním skupinám či „pólům“, někdy jsem z těchto dětí nemohl dostat ani slůvko. Tápu, zdali je toto standardem, nebo jestli za to může moje neobvyklá přítomnost ve třídě. Dlouze jsem po této hodině přemýšlel, jak moje snažení vylepšit, abych „vyhověl“ všem těmto skupinám a čím více přemýšlím, tím dospívám k názoru, že to není v mých silách. Snad mě další hodiny a zkušenosti navedou, jak dále pokračovat.
622	144	výtvarná výchova a vizuální tvorba	3	2	1	1	2	3	2	3	Na úvod jsem žákům ukázala prezentaci o Tate modern v Londýně, kde jsem byla v prodlouženém víkendu před výukou. Byly tam fotky z mých oblíbených děl a tak jsem se zeptala, zda znají obraz, autora atd. Šlo vidět, že jsou studenti rádi, že se mohou se mnou o tom bavit. Poté jsem přešla k výuce, kdy jsem jim vysvětlila situaci. Ona nám předtím odpadla hodina a já nakonec nedotáhla úkol s letáky, jelikož jsem si uvědomila, že by to bylo opravdu na dlouho a že se s nimi chci více zaměřit na fotomontáže. Tak jsem se jim omluvila za letáky a přešla rovnou k vysvětlování fotomontáží. Trvalo to asi půl hodiny. Ukázala jsem příklad hotové fotomontáže a poté ukázala kroky, jak jsem to udělala v programu Adobe Photoshop. Následně dostali sadu fotografií, ze kterých museli fotomontáž vytvořit. Šlo o spojení ženy s nákupní taškou, ve které měl být deštník.Po mém výkladu a představení nástrojů měli žáci prostor k vlastní tvorbě. Nechala jsem se 15 minut samostatně pracovat a pak jsem šla průběžně práci kontrolovat. Šlo poznat, že byl na ně úkol docela těžký a spousta z nich docela tápala. Snažila jsem se některé věci ještě vysvětlit, aby bylo vše jasné. Kvůli omezení času (2 hodiny jsou málo), dostali žáci za úkol si to dodělat doma. Na konci jsem jim řekla, na co je potřeba si dát pozor, jaké se dělají nejčastěji chyby. A pak jsem je připravila na to, co je čeká další výuku a poděkovala za fajn hodinu. Jediné, co mi na hodině nevyhovovalo, tak jejich školní počítače, jsou na mě příliš pomalé a zasekané. Bavila jsem se o tom pak s vedoucím učitelem a ten souhlasil, že se pokusí s tím něco udělat. Zhodnotili jsme si spolu hodinu (jako po každé výuce) a já měla za úkol mu vždy do konce týdne předat plán na další výuku grafiky. Bylo to trochu vyčerpávající, tak moc mluvit (když nejsem zvyklá), ale užila jsem si to.
623	145	anglický jazyk	4	-1	-1	-1	-1	-1	-1	-1	Mám odučeno prvních šest hodin praxe. Provádějící učitelky obě fajn, berou mě. U angličtinářky je vidět přiměřený pedagogický optimismus (má pocit, že když bude dobře učit, většina žáků se naučí líp anglicky) spojený s hlubokou nedůvěrou ve školský systém a v lidi, kteří rozhodují o tom, jak školství má vypadat a kolik peněz v něm bude. Stěžovala si mi na to, že nejsou peníze – v kabinetu jazykářů se prý „za posledních 30 let nic nezměnilo“ a některé učitelky si musely do práce samy koupit věci jako rychlovarnou konvici nebo toaletní papír. Mám „říct těm na fakultě, co mají PhDr. a jsou úplně odtržený od reality, jak to tady doopravdy vypadá“. Stěžuje si, že když na škole začala učit, přišla tam jako první kvalifikovaná po dlouhé řadě naprosto neschopných angličtinářů, takže žáci vůbec nerozuměli anglicky. Snaží se učit kvalitně a mluvit na žáky anglicky, když to jde. Francouzštinářka je z asi 90 procent vyhořelá a chtěla by, „aby si to ti, co vymysleli povinný druhý cizí jazyk na základní škole, někdy zkusili učit, to by hned pochopili, že je to nesmysl.“ Prý by se to mělo „nechat na víceletá gymnázia“. Její studenti (hlavně devátá třída) jsou naprosto demotivovaní, verbálně projevují nesouhlas s tím, že by se měli učit francouzštinu. Ani se jim moc nedivím – když si i jejich učitelka myslí, že je to ztráta času... Jakou hlasitostí mám mluvit ke třídě, abych si nevykřičela hlasivky a nepodkopávala si autoritu? Minule v páté a osmé třídě vyšlo mluvit schválně nezvykle potichu, studenti se taky začali chovat tišeji. Devátá a sedmá třída by mě přeřvaly, musela jsem tam mluvit hodně nahlas. Při vyučování počitatelnosti a nepočitatelnosti jsem dala kolovat vzorky jídel – úspěch. Prozatímní zpětná vazba od provázejících učitelek: Hlídej si čas, aby žáci pár minut před koncem hodiny stihli uklidit třídu. „Jak ti zazvoní v půlce věty, jseš v háji.“ ŘEŠENÍ: Začala jsem si na ruku vedle hodinek psát propiskou, v kolik hodin končí jednotlivé hodiny. Máš v některých hodinách moc velký hluk. Dávej žákům „céčkové“ body (tzn. trestné body za nekázeň) nebo si od nich vezmi žákovskou knížku. ŘEŠENÍ: Musím vymyslet něco jiného. Celý bodový systém mi připadá jako komplikovaná blbost. Na začátku hodiny musíš říct, co se bude probírat, a namotivovat žáky. ŘEŠENÍ: Začala jsem nim na začátku hodiny říkat, co se bude probírat. Motivace mi zatím nejde. Dozor: Choď pomaleji, jinak budeš unavená. ŘEŠENÍ: Naučím se chodit pomaleji.
624	145	anglický jazyk	5	-1	-1	-1	-1	-1	-1	-1	Radši se rozepíšu jenom o jednom oboru (angličtině), jinak bych se na jedné A4 nezvládla dostat k ničemu konkrétnímu. Z angličtiny mám odučeno 12 hodin a splněné všechny observace – provázející učitelka mě vedla k tomu, abych si rychle splnila povinný počet hodin a šla. V deváté třídě jsem jednou zažila naprostý bojkot, kdy žáci odmítali reagovat na pokyny v angličtině („Open your textbook, page 75. Textbook. This is a textbook. Now open your textbook, page 75.“ - „Ale já vám nerozumím!“), otevřít učebnici, dělat cvičení nebo jakýmkoli jiným způsobem se zapojit do výuky – úplná vzpoura. Měla jsem naplánovanou docela zábavnou, interaktivní hodinu. Na začátku jsem jim řekla, že uděláme dvě cvičení v učebnici, a pak bude konverzační hra, kde si budou představovat různé věci a hodně mluvit. Okamžitě protestovali, že si nic představovat nebudou. Žáci odmítli udělat cvičení na gramatiku, proto neuměli gramatiku a nebyli schopní se zapojit do hry (poslech zvuků v aplikaci Atmosphere + popisování, co slyší). Ne že by se snažili zapojit, buď mlčeli, nebo vykřikovali sprostá slova. Tahle hra mívá v JŠ velký úspěch (se studenty stejného věku) a o tři hodiny později jsem stejný plán hodiny s úspěchem použila v 8. třídě – nenastal jediný problém. Celý týden jsem přemýšlela, jak příště zajistit, aby se situace v 9. třídě neopakovala. Pak jsem přišla s co nejlepším plánem hodiny, ale bylo mi řečeno, že 9. třída vlastně má psát srovnávací testy, takže jsem celou hodinu musela jenom hlídat, aby neopisovali. Moc pěkné hodiny v páté třídě, interaktivní, všichni se zapojili. V jedné hodině jsem využila předměty ze své dovolené v Exeteru, žáci se jimi mohli prohrabovat a pokládat mi otázky v minulém čase (probíraná gramatika). Všichni nadšení, obrovský zájem o předměty. Dril na tabuli – nová látka = probrat slovesa „went“, „saw“ a „bought“. Napsala jsem na tabuli „The teacher went to Exeter.“, studenti se mohli přetrhnout, aby pod to mohli psát třeba „The teacher went to London.“ To samé s „The teacher saw...“ a „The teacher bought...“. Ke konci hodiny se už nadšeně zapojovali i žáci, kteří se na začátku hodiny styděli. Příští hodina se třídou taky perfektní, nudné cvičení v učebnici (namíchejte slova ve sloupečcích tak, aby vznikly smysluplné otázky v minulém čase) jsem upgradovala povolením absurdních vět, pokud budou gramaticky správně. Žáci s obrovským potěšením vymýšleli věty typu „Did you eat your teacher yesterday?“ Prozatímní zpětná vazba od provázejících učitelek: Od angličtinářky (paní Weisová): Ty aktivity, při kterých všichni chodí po třídě a mluví, tady nepoužíváme. Je při nich hluk. ŘEŠENÍ: Nic měnit nebudu. Hluk byl ve skutečnosti menší, než když se zadá nudná, „tichá“ práce, pak všichni křičí, protože se nudí. Pro mě je aktivita, kdy 100% žáků nadšeně mluví anglicky, mnohem přínosnější než klid ve třídě. Jsou dva druhy hluku: špatný hluk (projev protestu) a dobrý hluk (projev aktivity a zájmu o zadaný úkol). Ve škole je jakási fobie z hluku – hlavně aby nedej bože studenti nemluvili! (Pak mi do jazykové školy chodí samí zablokovaní studenti a trvá mi hodiny práce, než se odváží otevřít pusu.) Od francouzštinářky (paní Kopečná): Musíte si do sešitu dát prvně nadpis, pak teprve věty atd., oni do příště zapomenou, o co šlo. ŘEŠENÍ: Příště jim prvně řeknu nadpis. Když s nimi budete používat tyhle metody, jako hry, skupinová práce, tak nebudou nic dělat. Musíte na ně tvrdě a dát jim test, jinak se to nenaučí. Tyhle „měkké“ metody vedou k nekázni. Musíte je trestat, jenom tak budou aspoň něco dělat. Nemůžete čekat, že je přesvědčíte, aby měli francouzštinu rádi. Jediné, v co můžete doufat, je trestat je tak, aby tu nenávist aspoň nedávali otevřeně najevo. ŘEŠENÍ: S kázní je v 9. třídě obrovský problém, ale nebudu se řídit podle postupů učitelky, která žáky za dobu svého působení dostala od neutrálního přístupu k francouzštině až k upřímné nenávisti.
625	146	geografie	1	1	1	2	1	1	2	2	Jak začít? No, už první den, co jsem přišel do školy, byl úplně super. Nejprve nás seznámili se školou a jejím chodem a ukázali nám, kde najdeme naše provázející učitele. Velice mě zaujal bodovací systém místo poznámek, který mají na škole zavedený. Když jsem se šel domluvit, které dny budu chodit, tak pan docent Knecht mě hned zapřáhl a vzal mě do výuky. Představil mě žákům a se vším mě seznámil. Vysvětlil mi třídní knihu, učivo i jak to chodí s učebnami. Žáci zrovna ten den psali test z Austrálie a Oceánie, no a já dostal za úkol ho opravit. Bavilo mě to opravovat. Bylo super, že jsem si hned první den mohl vyzkoušet spoustu učitelských povinností jako je zapisování do třídní knihy, známkování a zapisování známek do elektronické žákovské knihy. Druhá návštěva školy a především výuky se nesla v podobném duchu. Pozoroval jsem učitele během výuky a taktéž jak na jeho výklad reaguje třída. I když vím, co obnáší práce učitele, jelikož sám už několik let vyučuji plavání, překvapilo mě, jakou kázeň a pracovní nasazení má pan docent ve třídách, které učí. Při mojí třetí návštěvě jsem byl zapojen už přímo do výuky a to tak, že jsem dostal od pana docenta za úkol přivítat se se třídou, rozdat jim mnou opravené testy z minula a dát jim krátké vysvětlení. Snad se mi to povedlo. Bylo to bezva stát před třídou a zkusit si uvést hodinu zeměpisu. Všechny návštěvy se nesly v přátelském duchu a opravdu mě to bavilo. Doufám, že i další návštěvy budou tak příjemné jako doteď.
626	146	geografie	2	1	1	2	1	1	2	2	Na praxích jde zatím všechno naprosto dobře. Ve škole jsou na nás studenty velice příjemní, domluva s oběma učiteli je v pořádku a jsou velmi vstřícní. Ze školy mám velice dobrý pocit a líbí se mi tam. Ve výuce zeměpisu už mi pan docent přenechal výuku. V 8. třídě jsem si připravil texty o Antarktidě, na kterých jsme pracovali 2 vyučovací hodiny. Jednak jsme si text pročetli a zapsali podstatné věci, ale hlavně jsme chtěli žáky dovést k zamyšlení nad otázkami, které jsem vymyslel k textu. Ve druhé hodině jsme pak rozebírali pojmy, kterým nerozuměli. V 9. třídě jsem si vzal na starost naučit žáky prvky mapy a upravit podle nich předpřipravenou mapu. Další hodinu jsem začal probírat Jihomoravský kraj, ke kterému jsme si vytvořily pojmovou mapu a pak jsme podle toho vybarvovali slepou mapu. V dějepise zatím ještě naslouchám a pozoruji výuku paní učitelky. Co bych chtěl velice ocenit je, že paní učitelka nemohla v jeden den mluvit, ale i přes tuto obtíž dokázala ve třídě mít ticho a kázeň. Celkově jsem s praxemi velice spokojený. Co mě těší je zpětná vazba od pana docenta, který mi každou hodinu vše vysvětluje a probíráme pozitiva a negativa mojí výuky. Hlavně je super, že mě zapojuje celkově do výuky, tzn. nenechá mě jen učit a vytvářet přípravu na hodinu, ale dává mi na starost opravu a známkování písemných prací, zápis do třídní knihy, hodnotím žáky přímo ve výuce a opravuji jim sešity. Opravdu jsem velmi spokojený.
627	146	geografie	3	1	1	2	1	1	2	2	"Jako v předchozích denících opět začnu chválou školy. Moc se mi tam líbí a klima ve škole je výborné. Jediná vada na kráse je paní policajtka v kabinetu, ale k tomuto tématu deník neslouží. U pana docenta se mi praxe uskutečňují výborně. Mám sice práce jak na kostele, ale ta práce má smysl, baví mě a vidím za ní výsledky ve formě spokojené třídy. Co se mi velmi líbí je okamžitá zpětná vazba po každé hodině. Měl jsem na hospitaci i paní zástupkyni, a kromě pár chyb (nehlídám klima třídy, přetahuji hodinu a měl bych více pracovat s intonací hlasu) byla s mojí hodinou velice spokojená, a to mě hodně potěšilo a cítil jsem se jako hotový učitel. Udělal jsem ale i jeden průser. Při opravování písemných prací jsem zjistil u dvou žáků, že od sebe opisovali a napsal jsem jim hodnocení ""5 opisování"". To byla chyba. Byli jsme na tu písemku 3 učitelé, kteří hlídali třídu, a přesto nám to uniklo. Při opravování mi nedošlo, že to nemůžu napsat fixem jako hodnocení, protože nám to rodiče mohou omlátit o hlavu. Mrzí mě, že jsem panu docentovi přidělal potíže. Na dějepise jsme v 6. třídě psali písemnou práci. Moc se mi to nelíbilo. Paní učitelka má ve třídě klid, ale v tento den tam klid nebyl. Myslím si, že právě u písemné práce by měl být největší klid, aby se zabránilo podvádění a mohla být dokonalá koncentrace na práci. Sama paní učitelka hodnotila jejich chování jako ukecané a na konci hodiny, když hodnotila průběh hodiny, tak jim řekla, že se jí nelíbilo jejich chování a žáci ji na to odpověděli, že mají dobrou náladu. No i takový den může učitel ve škole zažít."
628	146	zeměpis	4	1	1	2	1	1	2	2	První dojmy z praxí jsou perfektní. Jsem na stejné škole jako v minulém semestru a je pěkné jak se k vám zaměstnanci školy chovají, když už vás znají. Začíná to na vrátnici, kde si jdete zapsat příchod do školy k milým paním, které si s vámi rády povykládají - Jak se vám učí? Jakou máte třídu? Jak se vám učí? atd. Ve škole vás všichni učitelé hned zdraví a rádi s vámi prohodí pár slov. Paní zástupkyně i ambasadorka praxí jsou velmi vstřícné a milé paní učitelky, které rády poradí s problémy. Kolegyně v „kabošu“ jsou zapálené pro svoji práci a o přestávkách si nemají čas ani oddychnout. Zápornou postavou této story je paní policajtka, která neustále hlídá učitele, aby si plnily své povinnosti a dodržovaly dozory. A teď už přímo k výuce. Asi největší přínos pro mě byla písemná práce v 8. ročníku. Žáci měli za úkol vytvořit poznávací zájezd po severní Evropě pro svoji třídu a přesně splnit/dodržet zadání. Při testu měli žáci k dispozici sešit, atlas, učebnici a mobil, ale i přes takové množství informačních zdrojů měli problém s plněním zadání. Byla to velmi těžká práce, protože to nebyl typický esencialistický test, který vyžaduje spoustu znalostí, ale chtěl po žácích, aby získané vědomosti přenesli do praxe a dokázali vytvořit vlastní myšlenku a napsat ji. Po skončení testu byli všichni ve stresu z toho, že ten test byl nad jejich síly a byli si i stěžovat u třídní učitelky. Při vyhodnocení jsem byl opět hodně mírný i když Gaussova křivka byla z větší části dodržena. Zajímavostí je, že tato práce jde rozdělit na několik skupin žáků podle myšlení – jednu skupinou jsou „češtináři“, kteří vypracovali dlouhý sloh o výletu, kde popisovali co všechno navštíví, kam půjdou a co jak budou dělat. Druhou skupinou jsou „matematikáři“ – tito zase celý výlet uváděli v číslech a přesně rozepsali, co v kterou hodinu budou dělat a kolik hodin jim činnosti zaberou. Poslední skupinou jsou významní geografové (pouze 2 v celé třídě), kteří dodrželi zadání a napsali i smysluplnou geografickou myšlenku.
629	146	zeměpis	5	1	1	2	1	1	2	2	Ve druhém deníku začnu hned problémem. Při dlouhodobějším projektu, který děláme s žáky ve škole, nám neustále zasahují různé akce školy do harmonogramu práce. Je opravdu těžké dělat s žáky práci na více hodin, když místo uceleného pracovního celku na 2 týdny máte rozkouskovanou práci na 4 týdny. Z tohoto pohledu je nevýhodné s žáky dělat dlouhodobé projekty, protože to zabírá opravdu hodě hodin. ALE na druhou stranu pokud je projekt dobře připravený (včetně pracovních úloh), tak to žáky bude bavit a jejich práce budou velice kvalitní a propracované. Stačí vám jen dobrá úvodní motivace každé hodiny, která žáky pokaždé nakopne a připomene jim, proč to děláme a čeho chceme dosáhnout. Druhou reflexí je den na nic. Když je den na nic, tak to může vypadat následovně. S provázejícím učitelem jsme přišli do školy a kolegyně nám řekli, že 6.-9. ročníky píšou Pythagoriádu s třídními učiteli. My tedy měli mít volno, jenže v půlce hodiny došel do kabinetu žák s připomínkou, jestli se něco děje, že nejsme ve výuce. Zděšeně jsme šli zjišťovat situaci a stalo se to, že pouze 6.-8. ročníky psaly soutěž a devítky ne. Vzali jsme tedy projekty a pokusili jsme se aspoň na zbytek hodiny dát žákům smysluplnou práci. Další hodina začínala o 15 min později z důvodu Pythagoriády, takže opět narušené vyučování. Tím, že se začínalo později, bylo těžké nastolit kázeň ve výuce a bylo zbytečné rozjíždět nějaký velký celek prezentací projektů. Tím pádem jsme jim nechali čas na dodělání a vysvětlili si zásady ústního projevu. V poslední hodině jsme začali nové téma zemědělství. Tato hodina proběhla spíše frontálně, ale v poklidu. Odcházeli jsme z výuky s nic moc náladou, protože se nám ten den moc nepovedl, ale žáci pracovali smysluplně v každé hodině a to je velice dobré. Jak se k takovému dni postavit? Zpomalit tempo a prostě mít plán B nebo se pokusit improvizovat. Když se z hodiny ubere čas na jiné školní aktivity, což je ve školství normální, není nutné hnát se dopředu a spíš se věnovat minulé látce, která se dá zopakovat anebo vám stačí jen 2 kvalitní učební úlohy, kterými vyčerpáte i tento zkrácený čas a přitom vám žáci budou makat jak černí.
630	147	český jazyk	1	1	1	1	1	1	1	1	Svoji první praxi jsem měla v úterý 23. 10. 2018. Nastoupila jsem později z důvodu nemoci mé provázející učitelky. Praxe vykonávám na základní škole na Husově ulici. V budově se nachází pouze 2. stupeň, tudíž po chodbě běhá méně dětí. Do 2. stupně je zahrnutý i 5. ročník. V úterý, příchodu do sborovny, jsem počkala na provázející učitelku, jelikož něco řešila s paní zástupkyní. Po zvonění mi rychle sdělila, co se bude v hodině dít, a pak jsme se vydaly do třídy. Byla to 7. A a měla mít hodinu dějepisu. V této třídě je k dispozici asistentka pedagoga. Při vstupu do třídy byly děti ještě různě po třídě, až příchod a napomenutí od paní učitelky je donutilo sednout si na svá místa. Jelikož byla vyučující po nemoci, probíhala hodina formou opakování. Děti byly rozděleny do 4 skupin, poté si vždy každá skupina vybrala číslo od 1 do 30 a byla jim položena otázka. Za správnou odpověď dostávaly body. Cílem této aktivity bylo opakovat učivo zábavnou formou. Vítězná skupinka dostala malé jedničky. Po hře již nezbyl čas na nic jiného, protože zazvonilo. Po hodině jsme si s paní učitelkou sedly a měla jsem příležitost jí dát zpětnou vazbu k vyučování. V průběhu aktivity mě zaujala situace, kdy učitelka psala na tabuli tabulku s čísly na hru, děti si měly za úkol opakovat probrané učivo ze sešitu a učebnice, tudíž byl ve třídě klid. Také pozitivně hodnotím zapojení aktivnějšího žáka při hře, a to tak, že psal body skupin na tabuli, tudíž měl více pohybu a nevyrušoval. Aktivitu narušovala jedna hlasitější skupinka, kde se v průběhu neustále bavili a ani přes napomenutí se nezklidnili. Možná bych je osobně napomenula důrazněji, než bylo provedeno. Také jsem se občas zastavila nad výběrem otázek, které padaly. Některé mi přišly až moc složité pro žáky sedmé třídy, ale to je na zvážení každého učitele, co považuje za podstatné. Jinak mi hodina přišla přínosná.
631	147	český jazyk	2	1	1	1	1	1	1	1	Od poslední reflexe jsem se zúčastnila mnohem více náslechů a hodin ve škole, než do té doby. Zatím jsem ovšem neučila, jen jsem hodiny pozorovala. Zaujal mě přístup provázející učitelky, které za těch několik hodin, které jsem měla možnost navštívit, neměla jedinou, jejíž náplní by byl výklad. Vždy je hodina něčím ozvláštněna tak, aby děti bavila. To hodnotím velice pozitivně. Také bych se jednou k tomuto postupu chtěla dopracovat. Co mě ovšem zarazilo, bylo množství informací, které od dětí ve finále vyžaduje. To se promítá i do písemných prací, které jsem měla možnost opravovat. Nad některými otázkami jsem přemýšlela i já, v tomto kontextu jsem si pak nedokázala představit malého šesťáčka, jak dokáže na některé věci odpovědět. S tím je spojený i prospěch ve třídách. V testech, které jsem opravovala, převládaly známky nedostatečné, jen výjimky tvořily jedničky. Zarážející je také počet pedagogických asistentů, kteří na škole působí. Jen na druhém stupni je v téměř každé třídě! S tím je spojena i zajímavý postřeh, kdy jedna třída šesťáčků je hodná, klidná, šikovná, všichni se hlásí. Ovšem přejdete-li k vedlejším šesťákům, je to úplně naopak. Zajímavé je sledovat, jak pár jedinců dokáže ovlivnit celkové klima třídy a strhnout k nepořádku zbytek dětí. Od tohoto týdne začínám učit, tak jsem zvědavá, jak to půjde.
632	147	český jazyk	3	1	1	1	1	1	1	1	Od minulého zápisu jsem udělala celkem velký posun, a to od náslechu k samotnému vyučování. Jelikož s dětmi pracuji několik let, nebyla pro mě jejich přítomnost nijak znervózňující a z první hodiny jsem neměla obavy. Dostala jsem k učení hodné třídy, takže moje výuka nebyla z velké míry ničím narušována a hodiny mohly probíhat vždycky tak, jak jsem měla naplánované. První hodinou, kterou jsem učila, byla čeština v šesté třídě. Učivo nebylo pro žáky zrovna jednoduché, a i když to mělo být vlastně jen opakování z předchozího roku, nevěděli z něj vůbec nic. Bohužel, na probíranou látku byla vyhrazena pouze jedna hodina, tudíž se v následujících dnech pokračovalo dále. Moje odučené hodiny dějepisu na tom ale byly podstatně lépe. Hodinu jsem si užívala jak já, tak žáci, a nemám zatím žádnou špatnou zkušenost či připomínku. Mám štěstí i na provázející učitelku, jelikož mi bez obav svěřuje na opravování písemky či diktáty. Od spolužáků vím, že ne všem něco takového svěřují. Je to pro mě zkušenost navíc. V následujícím týdnu mě čeká pár posledních hodin, které zbývá odučit.
633	147	český jazyk	4	1	1	1	1	1	1	1	Na jaře 2019 jsem nastoupila na praxi na gymnázium v Blansku. Výuku českého jazyka a literatury jsem si již vyzkoušela jak na nižším, tak na vyšším stupni gymnázia. První dny praxe, kdy jsem se hodin zúčastnila pouze jako pozorovatel na náslechu, jsem se seznamovala s obsahem látky, který je kladem na určité ročníky. Hned na první pohled byl vidět obrovský rozdíl ve vztahu žáků k látce oproti základní škole, na které jsem byla na praxi minulý semestr. Aktivní přístup, a především veliké znalosti ohledně učiva byl pro mě pozitivním překvapením. Také jsem mohla porovnávat přístup a vědomosti provázející učitelky z gymnázia a základní školy. Už druhý týden, který jsem na praxi trávila, jsem vedla výuku. Od té doby se každý čtvrtek věnuji syntaxi v kvartě. Nepravidelně také v pátky literaturu v kvartě a mluvnici v prvním ročníku vyššího stupně gymnázia. Oproti již zmiňované základní škole bylo na žácích vidět, že mají opravdu snahu se dozvědět co nejvíce věcí a jsou vedeni k výkonu. Proto jsem nezaznamenala rozdíl v jejich chování při vedení hodiny jejich učitelkou a mnou samotnou. Pozitivně mě překvapil i postoj učitelky, která se řídí pravidlem, aby se žáci ve škole naučili co nejvíc a doma nad učením netrávili všechen volný čas. To byla jedna z věcí, kterou opravdu oceňuji. I přes to, nebo právě možná proto žáci vědí, co se probíralo minulou hodinu a dokáží na látku plynně navázat. Další pozitivní věc, kterou bych ráda zmínila, je dělení tříd na dvě skupiny nejen pro jazykové předměty, ale i například pro matematiku, fyziku, občanskou výchovu a samozřejmě český jazyk a literaturu. Ve skupině se pak lépe pracuje jak žákům, tak vyučujícím. Uvědomuji si samozřejmě, že takovéto dělní je velice kapacitně náročné a málokteré školy si tento systém mohou dovolit. Nicméně v půlených hodinách mluvnice se mi pracovalo se skupinou opravdu dobře. Lépe se mi zatím učila literatura. Líbilo se mi, že jsem celou třídu dokázala vtáhnout do pověsti ohledně pověsti města Hammeln, jehož námět později využil i Viktor Dyk při zpracování své novely Krysař. Ovšem i s mluvnicí nebyl problém, vše probíhalo, jak jsem měla naplánováno. Docela mě překvapilo, že za každou hodinu musím rozdat nějakou známku, aby se zvýšila motivace dětí. Také jsem vděčná své provázející učitelce za důvěru a vcelku volnou ruku při přípravě známkovaných aktivit a jejich hodnocení.
634	147	český jazyk	5	1	1	1	1	1	1	1	Moje praxe pokračuje na gymnáziu v Blansku. Stále mám hodiny v sekundě, kvartě a prvním ročníku. Sekundány mám pouze na dějepis, ale jsou to úžasné hodiny. Děti si ještě zvykají na školu, jelikož jsou zde teprve druhým rokem. Zde jde vidět ten veliký rozdíl mezi nimi a kvartou, která na gymnáziu tráví již čtvrtý rok a ví, co si můžou dovolit. Když se vrátím k sekundě, jsou to milé děti, které minimálně narušují výuku. Jsou akční, hlásí se, jsou trpěliví. Dokonce vydrželi poslouchat a snažili se chápat, když jsem jim vysvětlovala velice těžkou látku jako reformaci v Evropě v 16. století. Je radost pro ně vytvářet i hravý program, jelikož jsou vděčni za každý náznak hravosti a aktivity. Kvartáni byli zpočátku také soustředění, akční, ale za ty dva měsíce, které je každý čtvrtek dvě hodiny učím, si už zvykli a občas jsou nepozorní a látka je nezajímá. Na druhou stranu je trochu omlouvá jejich věk. Od 15letého studenta nemůže vyučující vždy čekat klid a opravdový zájem o každé probírané téma. Jedna z hodin, kde opravdu všichni dávali pozor, byla hodina dějepisu, kdy jsem vykládala látku na téma politické soudní procesy v Československu v 50. letech minulého století. Zde byl vidět jejich opravdový zájem. Stalo se mi i, že si i děvčata na sebe v hodině při čtení ukázky z čítanky lehly, udělaly si prostě pohodlí. Moje předchozí napomenutí jim nejspíše nestačily, tak jsem si sedla k nim a sledovala, jak najednou moc neví, co mají dělat. V průběhu čtení Čapkova dramatu Bílá nemoc měli žáci rozděleny role, takže šlo čtení hladce a mohla jsem si dovolit chvíli nic neorganizovat. Po chvíli i ostatní zpozorovali, že nestojím před katedrou a začali mě po třídě hledat. S touto třídou a jejich třídní učitelkou jsem jela i jako oficiální pedagogický doprovod, což moc nechápu, jak mohlo projít, ale prošlo, do divadla Polárka v Brně. Představení bylo o československých prezidentech a bylo výborně zpracováno. Jsem moc vděčná paní učitelce, že měla odvahu vzít mě s sebou místo normální kolegyně, a tak jsem si mohla vyzkoušet roli pedagoga i jinak než pouze ve škole.
636	148	anglický jazyk	2	1	1	1	1	-1	2	1	V tomhle reflektivním deníku bych ráda popsala situaci, kdy učitelka angličtiny vchází do své třídy, jako vždy, skvěle připravená. Ovšem na poslední chvíli se rozhodne změnit aktivity a plán výuky přizpůsobit aktuální situaci. Je pátek odpoledne, čtvrtá hodina před prázdninami a žáci už toho mají za celý týden nejspíše až až. Klasická hodina probíhá vždy podle plánu – úvodní konverzace, práce s učebnicí, čtení, psaní, poslech a na závěr malé shrnutí a opakování. Dnes ovšem učebnice nebyla vůbec potřeba. Po klasické úvodní konverzaci, která žákům absolutně nevadí a spíše ji rádi vítají, nastává čas pro práci ve skupinách. Paní učitelka vymyslela aktivitu takovou, že se bude točit pouze kolem věty: “What do we all have in common?“. Začíná se v párech, pokračuje přes skupiny po čtyřech žácích až po celou třídu a žáci usilovně hledají co mají společného a mluví spolu výhradně anglicky. Zajímavé ne? Nevěřila bych, jak je to někdy opravdu složité najít tři společné věci u skupiny dvaceti dvanáctiletých dětí. Jejich zájmy jsou v tomto věku různé a trefit se .. Bezprostředně na konci hodiny přemýšlím nad tím, jak to vlastně celé probíhalo. Jedna jediná aktivita, která sice získala pozitivní odezvu a žáci byli více než nadšení. Ovšem když to tak důkladně promyslím, zabralo to více než 35 minut a co z toho bylo? Co se za tu hodinu angličtiny vlastně stihlo? Stihlo se vůbec něco, co by bylo žákům přínosem? Udělali vůbec něco, co jim pomůže při testu či ústním zkoušení učitelem? Má to svá pro a proti, jako vlastně vše kolem nás. Tak začneme s těmi nevýhodami. Připadá mi, že na takových aktivitách se někdy opravdu s mladšími (ale také i staršími) žáky můžeme zabrzdit tak, že už se takřka nic v dané hodině nestihne probrat (jak tomu bylo nejspíše v hodině v mém úvodním popisu). Třída je také v takovém rozpoložení a euforii, kdy jeden žák pokřikuje po druhém, a pokud máme větší skupinky dětí, může být těžší si třídu uhlídat od přebytečného ruchu. Tak si teď říkám, je opravdu moudré se do toho pouštět? Na druhou stranu je více než, že žáci jsou uvolněnější, využívají anglický jazyk v praxi kolem sebe a budují si své vztahy s ostatními spolužáky, neboť se jeden o druhém vždy něco nového dozví. Také pokud jako učitel zvolím vhodný úkol, může to nakonec být i přínosem pro mě, kdy si žáci zopakují přesně to učivo, na které je svým zadáním sama navedu. Cílem této hodiny bylo procvičit vazbu “in common“, kterou žáci neznali, ovšem nyní si ji tak důkladně procvičili, že ji mohou neomezeně využívat. A toto se dá aplikovat prakticky na cokoli – going to, used to, can/cannot, oapkování slovíček apod. Samozřejmě mě zajímá i názor mé provázející učitelky, neboť tohle opravdu není její klasická hodina. Zjišťuji, že v jejích hodinách není třeba vymýšlet nějaké speciální aktivity, neboť děti pracují i tak s chutí. Opravdu z nich vyzařuje jakási vnitřní motivace, protože se jazyk učí rádi a není třeba je dále motivovat. Tak si říkám, je to opravdu jen tímto? Opravdu se již takto mladí žáci učí angličtinu jen proto, že ví, že ji v budoucnu nějak využijí? Umí přemýšlet již takto dopředu? Jednak je to skvělé, že toho více stihnou a jednak má učitelka méně práce s vymýšlením speciálních aktivit a doplňkových materiálů. Spíš se přikláním k tomu, že je to víceméně dáno osobností učitele. Nabízí se tedy zřejmá otázka: Bude tomu tak i v mém případě? Bude ze mě také, jako z paní Janu, vyzařovat taková síla, kdy žáci budou spolupracovat a nebude třeba je neustále motivovat a těžce tlačit na svoji stranu, aby mi věnovali jen kapku jejich pozornosti a úsilí? Můžu jen doufat. Záleží nejspíš, jak si to já sama nastavím. A také záleží na dětech.
637	148	anglický jazyk	3	1	1	1	1	-1	2	1	V posledním reflektivním deníku bych ráda strávila čas nad reflektováním svých vlastních hodin, které jsem si sama připravila a sama odučila. Byl pátek 9. listopadu a já byla domluvena s mojí vedoucí učitelkou tak, že si zkusím odučit dvě hodiny angličtiny po sobě ve dvou různých třídách na druhém stupni ZŠ. Ve středu odpoledne jsem se přišla akorát domluvit na tom, jakou látku s danými žáky probrat, popř. jaké stránky z učebnice a z pracovního sešitu můžu použít pro své hodiny. Průběh dané hodiny byl čistě na mě: jak si to uspořádám, čím začnu, jaké aktivity zvolím, skupinová práce nebo práce ve dvojici, samostatná práce atd. Myslím si, že jsem se s tím poprala více než slušně co se týče osmé třídy. Nejdříve jsem měla malinko obavy, že bude pátek ráno a já budu učit teenagery, že nebudou chtít pracovat a také že nevydržím mluvit 45 minut anglicky tak, aby to dávalo smysl. Všichni přítomní mě ale velice mile překvapili. Hodinu jsem chtěla koncipovat tak, aby v první části, která měla cca 30 minut, byl čas vyhraněný na učivo, které se prostě musí probrat – nic extra zábavného, ale také nic, na co by nebyli žáci zvyklí. Panoval zde opravdu maximální klid, žádný znepokojující ruch. Požádala jsem žáky, aby doplnili slova do prázdných políček v učebnici – všichni beze slov splnili. Požádala jsem žáky, aby si ve dvojici přečetli malý článek a pak si ho navzájem shrnuli – každý věděl, co po něm chci a opět všichni splnili. Možná to zní, že se tomu až moc divím, přece jen, učitel by měl být autoritou a takto by ty hodiny měly klasicky probíhat. Typický přístup: učitel dává příkazy a žáci poslouchají. Jen mi to v tu chvíli přišlo tak zvláštní, a tak mě to potěšilo, že mě opravdu brali jako jejich učitelku, a nejen jako nějakou mladou studentku z „Pajdáku“, která si to přišla jen tak nanečisto zkusit. Samozřejmě svou roli hrála i přítomnost mé vedoucí učitelky, která danou hodnu sledovala a v případě potíží by určitě zasáhla. Tuto situaci si ovšem nedokážu vůbec představit, protože by to pro mě znamenalo, že jsem naprosto selhala, a to se učiteli, podle mě, prostě stát nesmí. Na základní škole jsme měli učitelku, která hodiny naprosto nezvládala a byla, bohužel, všem jen pro smích. Na úkor toho musela ukončit svoji profesi učitele a s několika známými založila jazykovou školu, kde vzdělává už jen dospělé. Ale to jsem odběhla od sebe … Hodina tedy probíhala podle plánu, který jsem si předem připravila a po uplynutí prvních 30 minut jsem se rozhodla, že zařadím něco navíc. Nachystala jsem si pro žáky písničku, ale ne žádnou ukázkovou (nudnou) z učebnice. Nahrála jsem si na flash disk “The Cure – Friday I’m in love“ a vytiskla jsem jim i text, kde samozřejmě chyběla některá slova, která se měla doplnit. Na druhou stranu papíru jsem natiskla i český překlad, kdyby náhodou. A co oni na to? Musím říct, že perfektní! Byl to opravdový úspěch. To jsem vůbec nečekala. Písničku jsem musela pouštět i dvakrát, jak je to bavilo a co mě nejvíce překvapilo, že dokonce všichni zpívali (i má vedoucí učitelka)! Cítila jsem z nich, že je to příjemná změna oproti hodinám, které mají klasicky. Sama paní učitelka mi po hodině sdělila, že byli rádi za malé zpestření, protože ona si takové aktivity většinou nepřipravuje. Pokud bych to měla nějak shrnout, tato praxe na škole mi dala mnohem ale mnohem víc než celé tři roky studování teoretických poznatků během mého bakalářského studia. Náslechy jsou opravdu důležité, ale člověk si to musí zkusit, jaké to je vést celou vyučovací hodinu sám, a ještě k tomu mluvit celou dobu anglicky a nedat na sobě znát jakoukoli nervozitu či slabost. Samozřejmě, že jsem občas řekla nějakou tu chybu, nejsem robot. Co je ale pro mě důležité je to, že každý rozuměl mému zadání. Tahle hodina mě opravdu utvrdila v tom, že chci učit. Když jsem přišla na vysokou školu, mým snem bylo učit na střední škole. Ovšem nyní zjišťuji, že ta základní škola má také něco do sebe a opravdu mě to baví.
638	148	matematika	4	1	1	1	1	-1	2	1	Tento semestr mi to opět a zase krásně vyšlo. Mám školu hned kousek od fakulty a nemusím nikam dojíždět, což je skvělé. Ovšem před svým nástupem na praxi si sama sobě pokládám otázky: Jaká bude škola? Jací budou učitelé? Budou mi vycházet vstříc nebo mi budou spíše házet klacky pod nohy? Bude moje provázející učitelka hodná a zkušená nebo spíše vyhořelá a nevrlá? A co žáci? Hodně dám na první dojem a ten byl? Vše je naprosto skvělé! Ve škole se mi moc líbí, všichni jsou tu hrozně milí a moje provázející učitelka je prostě bombová. Je to cca padesátiletá paní s úžasným systémem a jiskrou v očích. Přesně takhle vypadá člověk, když ho práce baví. Přesně takhle vypadá podle mě učitel, jehož posláním je učit a předávat své zkušenosti. Žádná vyhořená ženská ve středním věku, ale klidná, živá a svá žena. Dokonce bych jí ani těch pětapadesát let nikdy neřekla, neboť vypadá nejmladší v celém kabinetě. Hodiny paní učitelky jsou obvykle klidné a děti ukázněně pracují. Ovšem v pátek odpoledne se něco pokazilo (možná to bylo tím, že jsem v zadní lavici seděla já jakožto rušivý element) a jedna z osmých tříd dala paní učitelce pěkně zabrat. Do vyučovací hodiny jsme přišly s předstihem asi dvou minut, jelikož bylo potřeba nachystat nějaké pomůcky, což by ve vyučování poté zabíralo zbytečně moc času. Měly jsme plné ruce pravítek, kružítek, pracovních sešitů a různých pomůcek pro procvičování problematiky kruhu a kružnice. Už jen jak jsme vešly jsem ucítila, že je něco špatně. A taky že ano. Pár vybraných elitních žáků stálo v hloučku u otevřeného okna a jeden po druhém zkoušeli elektronickou cigaretu. Nebylo to na první pohled vůbec zřejmé, ale ty jejich úšklebky a nafouknutá pusa jednoho žáka, který neměl nejspíš žádné zkušenosti, je prozradila. Alespoň u mě. Paní učitelka nezaznamenala nic. Celou hodinu byla třída těžce zvladatelná a cítila jsem, že zde nebylo úplně příjemné prostřední. Neustále úšklebky, poznámky, chichotání a letmé pohledy i na mě. Paní učitelka byla z toho dost zmatená. V kabinetě mi i vyprávěla, že tato třída je sice malinko pomalejší a neochotná pracovat tak rychle, ovšem panuje mezi nimi vzájemný respekt a tohle se ještě nikdy nestalo. Z hodiny odchází sice s úsměvem (jako vždy), ale v hlavě jí to neustále šrotovalo. Od té doby si pořád říkám, jestli jí to mám říct nebo ne. O té cigaretě jsem věděla jen já a paní učitelka se to zatím vůbec nedozvěděla. Je mi to vůči ní hrozně nefér, protože ona je tak skvělý učitel a zároveň člověk, bohužel však teď musím myslet trochu i na sebe. Je mi jasné, že příští týden budu tuhle třídu muset učit i já a nebude to jednoduché. Oni moc dobře ví, že já vím, a taky moc dobře ví, že jsem nic neřekla. Kdyby ano, určitě by se to muselo nějak řešit minimálně napomenutím. Nemějte mi to za zlé, jsem totiž stále v roli praktikanta a ne učitele. Pokud bych v této situaci byla učitelem (který tu událost zaznamenal), napomenutí a trestu by se žáci nevyhnuli. Tyto věci do školy prostě nikdy nepatřily, nepatří a doufám, že ani patřit nebudou. Paní učitelka mě ovšem představila jako „praktikantku“ a já si musím nyní jejich respekt získat jinak. Neříkám, že bych to tak udělala vždy, to ne. Ale momentálně se mi to hodí. Já nezradila je a oni, doufám, nezradí mě. Jak to ovšem dopadne a jestli nebudu litovat, to zjistím až příští týden, kdy povedu hodiny já, a ne paní učitelka. Po několika dnech se ovšem do této třídy vracíme a já se nestačím divit. Paní učitelka si už preventivně třídu rozesadila dle svého uvážení a ve třídě panovalo ticho a klid. Žáci ochotně a tiše spolupracovali a páteční rozhořčení bylo pryč. Dověděla jsem se, že se v minulé hodině toto téma znovu otevřelo a žáci dostali pěknou sprchu. Udělala bych to tak já? Vrátila bych se k předchozí hodině a napomenula žáky za jejich nevšední vyrušování v hodině, která již proběhla před několika dny? Těžko říct. Zde to ale fungovalo dokonale.
639	148	matematika	5	1	1	1	1	-1	2	1	Do své vlastní výuky na škole, kde vykonávám praxi, jsem se pustila rovnou po hlavě. Po několika násleších u paní učitelky jsem se cítila dostatečně připravená na výuku a také na žáky. To je důležité. Hlavně na ně. Protože záleží také hlavně na tom, koho učíte. Jestli to jsou žáci, kteří jsou šikovní, pracovití a pilní (takové žáky jsem učila na své předchozí praxi a bylo to úžasné), tak stačí dobrá příprava a hodina půjde sama. Ale co když to jsou žáci, kteří matematiku nesnáší, nezajímají se o své známky a nechce se jim v hodině spolupracovat? S takovýmto případem jsem se setkala právě zde. Jedná se o třídu, která je celkově slabší snad ve všech předmětech na škole. Tito žáci nemají nejspíše žádnou motivaci pro to, aby se učili; vůbec jim nevadí, že dostávají samé špatné známky a poznámky za neplnění úkolů a v hodině se učitelé musíme více než snažit, aby je alespoň trochu vnímali a spolupracovali. Tyto žáky jsem měla za úkol naučit lineární rovnice. Myslela jsem si, že to bude lehká věc. Ne úplně snadné, ale že by to mohlo jít hladce. Ani náhodou. Třída má sice své „tahouny“, kteří mi odpovídají na otázky a snaží se se mnou počítat, ale ostatní mají doslova „na párku“. Mě ani samozřejmě jejich paní učitelce se tento přístup nelíbí, a tak se to snažíme nějak změnit. Ale ptám se sama sebe: Má to vůbec cenu? Rozhodla jsem se, že ano. Kdybych totiž byla v kůži paní učitelky, která je učí matematiku každý den v týdnu, a měla je pozorovat, jak jsou den ode dne línější, bylo by mi asi do pláče. My jako učitelé musíme v žácích také vzbudit nějaký zájem o daný předmět a být jim i příkladem. Není přeci naším cílem rozdávat jen špatné známky a poznámky, a když to teda nejde, tak si zopakují ročník. Bohužel i takové případy jsou. Většinou jsou dvě cesty k úspěchu: buď to půjde po dobrém, nebo po zlém. Po zlém to evidentně nefunguje (špatné známky, poznámky, okřikování, …), rodiče žáků jsou asi hodně tolerantní. Tak si říkám, jestli to nezkusím po dobrém. Co takhle se těm žákům tedy věnovat více, aby to ve škole opravdu pochopili a nedostávali jen špatné známky? Co nechat ty rychlejší žáky pracovat samostatně a pracovat v těmi slabšími, co potřebují pomoct? Za zkoušku nic nedám. Zkusila jsem to tak v půlených hodinách a celkem to i fungovalo. Žáci, kteří měli problematiku lineárních rovnic zvládnutou (jelikož jsme to probírali asi týden) si počítali sami příklady ze sbírky. Ti slabší samozřejmě sedí nejčastěji vzadu, ale mě to nezastavilo. Nechala jsem je vzadu, ať je netahám ze jejich komfortní zóny a nechala jsem je vyrobit kartičky. Tímto jsem si pojistila to, že když je vyvolám křestním jménem, musí mi něco říct. Jelikož nás v té jedné půlené hodině bylo méně než obvykle, docela to i klapalo. Sice jsme vypočítali asi jen pět rovnic se zkouškou (jednodušších), ale pomocí jednoduchých kroků a vhodných příkladů si je postupně dostávám tam, kam chci já. A oni mě berou a říkají mi paní učitelko. Když neví, tak se ptají mě, ne paní učitelky vzadu. S touto stejnou třídou mám i hodiny angličtiny, a i tam mi to funguje podobně. Nesnažím se z nich za každou cenu mámit gramatiku a slovíčka, ale pomocí jednoduchých úloh (pexeso, kartičky, spojovačky, apod.) jsme schopni zlomit tu jejich nečinnost. Už asi vím, jak na ně. A to mě velice těší. Zjišťuji, že každá třída není ideální a každý žák má své specifické potřeby, které já prostě jako učitel musím umět rozeznat.
642	149	matematika	3	1	1	2	1	1	2	2	Na dalších hodinách jsem se čím dál víc spolupracovala s paní učitelkou. Procházela jsem s ní třídu a snažila se radit žákům, kteří nevěděli, jak třeba narýsovat zadaný úkol apod. Rovněž jsem se je snažila podporovat v tom, co dělají. Ve středu jsem dostala možnost sama vyučovat třídu. Tématem hodiny byly dvojice úhlů (vrcholové, vedlejší, souhlasné a střídavé). Snažila jsem se využít poznatků z praxe – zkusila jsem učit podobně jako paní učitelka. Děti zkusit navést na dané názvy a vlastnosti těchto úhlů a nenadiktovat jim to pouze jak to leží a běží. Třída skvěle spolupracovala, žáci mě v tom nenechali. Mimo holek se zapojili i někteří kluci, což mě mile překvapilo. Paní učitelka se mnou byla ve třídě, a když jsem se dostala do úzkých, pomohla mi. Například u jednoho cvičení v učebnici jsem si nebyla jistá, jak žákům vyvrátit jejich argumenty a zavolala jsem o pomoc. Nakonec jsem se žákům omluvila, že bohužel nevím vše. Ke konci hodiny, během určování střídavých úhlů jsem se zamotala do označování úhlů. Někteří žáci, z toho měli trochu guláš. Byla jsem z té chyby nervózní a nevěděla jsem, jak z toho ven. V tom mi ale přiběhla na pomoc paní učitelka, která žákům připomněla, že přece nezáleží na tom, jak si dané úhly pojmenuju. Hlavní je, aby splňovaly podmínky, které mají. V tuhle chvíli už jsem nechtěla nic jiného, než aby zazvonilo. Mé přání bylo vyslyšeno, zvoní! Paní učitelka za mnou přišla před třídu a vysvětlila žákům, že není snadné se jen tak postavit před celou třídu žáků a snažit se ji něco naučit. Pochválila mě, že jsem měla tolik odvahy a zkusila si to a vyzvala žáky, aby mi zatleskali. Já jim moc poděkovala za to, jak byli celou hodinu ukáznění a že se mnou tak skvěle spolupracovali a zároveň jsem se jim omluvila za chyby, které během hodiny nastaly. Zahlédla jsem ze zadních lavic chápavé pokývání hlavou. S paní učitelkou jsme se po hodině bavily o tom, jaké poznatky z té hodiny získala ona sama. Říkala mi, že je velmi důležité procházet během hodiny třídu a kontrolovat žáky, jak pracují. Zjistila totiž, že jeden z žáků rýsuje propiskou, druhý že vůbec nepíše, nebo že jedna žačka už 3. hodinu nemá sešit. Já se jí svěřila, že jsem největší problém měla s tím - že jsem nevěděla, jak se všichni žáci jmenují. Někde v hlavě jsem to měla, ale v tu danou chvíli jsem si vzpomněla jen na jediné jméno. Je velmi důležité znát jména žáků. Bylo mi hodně nepříjemné vyvolávat je pokývnutím hlavou se slovy „ano, prosím“. Věřím, že to mohlo být nepříjemné i žákům – tvoří to velkou bariéru v komunikaci. Paní učitelka mi navrhla, že děti příště mohou mít jmenovky. Na další hodině praxe (druhého oboru) jsem se setkala s tím, že paní učitelka taky neznala jména všech žáků. Ta jim to ale na začátku hodiny řekla a poprosila je, aby jí jméno nejprve zopakovali a pak řekli svou odpověď. Škoda, že jsem tuto hodinu neměla před matematikou.
644	149	občanská výchova a výchova ke zdraví	5	1	1	2	1	1	2	2	V hodinách přírodopisu žáci osmých ročníků probírají trávící soustavu. Paní učitelka měla vymyšlenou perfektní aktivitu na pojmovou mapu. Žáci ve skupinkách měli seřadit pojmy týkající se trávící soustavy podle jejich výskytu a funkcí. Hlavními “skupinami” byly například ústní dutina, hltan, jícen, žaludek atp., ke kterým patřily další pojmy, jako jsou zuby, jazyk, ptyalin, pálení žáhy, peristaltické pohyby apod. Tato aktivita se mi zdála časově velmi náročná a poněkud i obtížná pro žáky ze ZŠ. Při kontrole jsem sama měla problém určit, kam jednotlivé pojmy patří. Žáci ale celou hodinu pracovali, snažili se a nakonec byli někteří z nich oceněni i jedničkou za aktivitu. Tuto stejnou aktivitu jsme dělali i v druhé, paralelní třídě, kde žáci byli o něco rychlejší a šikovnější. Sama paní učitelka uznala, že tato pojmová mapa je poněkud složitější, ale podotkla, že veškeré pojmy zmínila v průběhu probírané látky a žáci by je měli mít zapsané ve svých sešitech. Další týden jsem se chopila výuky. Navázala jsem na probírané téma trávící soustavy a připravila si hodinu na téma “Správná výživa a životní styl”. Měla jsem pro žáky připravenou spíše společné diskuze v průběhu tématu, než samotný výklad látky. V úvodu jsme začali diskuzi tím, kdo dnes ráno snídal/nesnídal a proč, kdo si svačinu kupuje/chystá a proč. Následovala mini-aktivita s čísly 5 - 30 - 0, kdy se znovu spustila diskuze, kdo z žáků jí denně alespoň 5 porcí ovoce a zeleniny, kdo se denně aktivně pohybuje po dobu alespoň 30 minut a že v jejich věku by neměl nikdo kouřit. Volně jsme navázali na potravinovou pyramidu a její základní složky. Žáci si tuto pyramidu přepisovali do sešitu. Dále jsme se ještě věnovali pitnému režimu a žáci si vypočítali, kolik by měli vypít vody v průběhu dne. Následně jsme zkoumali energetickou hodnotu některých jídel, které bychom snědli během dne pomocí tabulky a všimli jsme si, že je poněkud náročné vejít se do doporučeného denního energetického příjmu. Po této aktivitě následovala jen stručná zmínka o PPP (mentální anorexie, mentální bulimie), nadváze a obezitě se stručným zápisem do sešitu. Na konci hodiny jsem žákům ještě zadala dobrovolný úkol (který paní učitelka nakonec ohodnotí známkou za aktivitu, při splnění), aby žáci 5 dní sledovali své stravovací návyky. Učila jsem dvě vyučovací hodiny v paralelních ročnících. První hodina byla o něco náročnější a z mojí strany ne tolik zvládnutá. Časově jsem práci moc neodhadla a paní učitelka mi musela trošku pomoct vyplnit čas (zápis do sešitu, zkoumání energetických hodnot konkrétních jídel). Druhá hodina byla o dost lepší a já sama byla se svou výukou konečně spokojená. Žáci se mnou více diskutovali a zajímali se o danou problematiku. Na škole bude 2. května probíhat projektový den “Den pro zdraví”, v rámci kterého bych měla mít 5x hodinovou přednášku na určité téma. S paní učitelkou jsme se předběžně domluvily na tématu PPP, které jsou určitě důležité a stojí v těchto ročnících za zmínku.
646	150	český jazyk	2	1	1	1	1	-1	1	1	Nyní je pro mě praxe už o něco záživnější, p. uč češtiny je skvělá, chci být někdy jako ona. Neučí klasickou, frontální, výukou, ale učí trochu alternativněji. Její výuka spočívá především v samostatné práci žáků. Nutí je pracovat a přijít na problém jejich vlastní cestou. Velmi je to aktivizuje, myslím si, že je to pro žáky daleko více prospěšnější. V jejích hodinách se cítím velmi dobře. Často za mnou přijde, vysvětlí mi, v čem spočívá její metoda, proč to žáci dělají tak, jak to dělají. Občas jí i pomáhám s přinesením pomůcek, s rozdáním papírů atd. často spolu diskutujeme a já s ní skutečně ve všech věcech souhlasím. Dává mi i užitečné tipy, jak na děti, jak se vypořádat s nelibostí u některých žáků. Připravujeme spolu tandemovou výuku na téma pomnožná, hromadná a látková podstatná jména. Mám z toho trochu strach, neboť má aktivita se velmi podobá její formě výuky, ale věřím, že s její pomocí to hravě zvládnu. Skutečně si s p. učitelkou sedíme. Oproti tomu hodiny dějepisu mě příliš nezaujaly. Věřím, že p. učitel skutečně rozumí své práci, ví jak na žáky, bohužel pro mě je jeho výuka naprosto nudná. Kdyby se nesnažil žákům alespoň čas od času promítnout video k probírané látce, asi bych na jeho hodiny chodila s nelibostí. Co na něm obdivuju je to, že veškerou látku odříkává zpaměti, před hodinou nepotřebuje zvláštní přípravu a ví, kde s žáky skončil. To, co já si nezapíšu, to nevím. Docela mě zaráží, že se ani o přestávce příliš nebaví se svými kolegy. V kabinetě po většinu doby panuje ticho. Ostatní učitelé se totiž připravují do výuky. Není špatný učitel, ale uvítala bych, kdyby se mi víc věnoval. Bere mě spíše jako dalšího žáka, který sedí v lavicích a poslouchá a dělá, jako bych tam vůbec nebyla. I když se snažím ptát se ho na různé věci, většinou mi krátce odpoví a já z jeho odpovědi o nic moc moudřejší nejsem. Zjišťuji, že učitelem jste 24 hodin denně. Nejen v hodinách nebo v budově školy. O přestávkách to v obou kabinetech vypadá stejně. Žáci korzují sem a tam a vyřizují omluvenky, domlouvají se s učitelem na další výuce, testech, zkoušení, … na školu musíte myslet pořád. Doma když se připravujete, když se svěřujete se svými zážitky z uplynulého dne doma, vlastně pracujete pořád a za skutečně mizivou mzdu. Proč jsem se vlastně rozhodla, že to budu dělat? Dnes skutečně stojím před dilematem, že to asi nebyl správný nápad, fakulta je čím dál těžší, a to mi všichni říkali, jak bude magistr v pohodě, že už budu mít nějaký titul a učitelé se k nám budou chovat alespoň s jakým takým respektem. Nečekala jsem, že po nás budou chtít tak vysoké nároky. Upřímně netuším, kde mám brát čas a přichystávat si věci jednak na fakultu, jednak na praxi. Přijde mi, že už nežiju, neustále jen pracuji, neodpočívám, pořád přemýšlím, co ještě musím udělat. Zase se u mě objevuje dilema, zda s tím nemám seknout ještě teď, dokud je čas. Všechen volný čas trávím buďto přípravou nebo na brigádě. Doma mám dusno, s přítelem to mám teď taky těžké. Škola mi do života přináší jen samé útrapy. Přijde mi, že učitelé na fakultě si skutečně myslí, že máme jen školu. Nebo si to jen já neumím zorganizovat. Třeba na to fakt nemám. Zkusím ještě zatnout zuby a vydržet to. Jediné, co mě drží nad vodou, je myšlenka na to, že mě to skutečně s dětmi baví. Ty děti, s kterými trávím čas na praxi jsou skutečně skvělé. Všechny se snaží, poslouchají a mají zájem. Nejsou tam jen od toho, aby si odseděly hodinu a šly po obědě domů. Snad mi to vlije alespoň na chvíli trochu naděje a trpělivosti do žil. Už se nemůžu dočkat, až z našeho ústavu vypadnu a budu si moct učit tak, jak chci já.
647	150	český jazyk	3	1	1	1	1	-1	1	1	První samostatně odučenou hodinu mám za sebou. Připravila jsem se na ni dvěma tandemovými výukami. Pro žáky jsem si v rámci tandemu připravila hry – zařaď se do správného pytlíčku podle čísla jména, které jsi dostal na papírku a detektivní hru najdi slovo. Obojí mělo u žáků velký úspěch. Říkám si, že i když je to práce navíc a nikdo ji po mně nechce, přesto si připravím další hru do příští hodiny. Samostatnou výuku jsem vedla v deváté třídě – hrůza při prvním pomyšlení. Proč první hodina zrovna v devítce? Ano jsou tam šikovné děti, ale raději bych si to napoprvé zkusila v šestce. No nevadí, aspoň budu mít ty darebáky za sebou. Máme hodinu slohu. Připravila jsem si proto slohové cvičení. Napsala jsem šest krátkých začátků textu tak, že každý z nich odpovídal jinému funkčnímu stylu. Papíry jsem rozdala postupně a žáci měli za úkol připsat ke každému textu 3-5 vět. Texty si posílali tak, aby se u každého vystřídalo 6 pisatelů. Vznikly z toho zajímavé texty. Potom jsme se bavili o funkcích a účelech textů. Ptala jsem se co se jim psalo nejlíp, co nejhůř, jaké pro ně bylo navazovat na cizí, a ne na svůj text. Všichni hodnotili mou hodinu kladně. Su hrdá. Vím, že bych sice teď pár věcí pozměnila, ale poučím se ze svých chyb a příště už je neudělám. P. uč. mě též pochválila, zhodnotila můj výstup a poskytla mi zpětnou vazbu. Řekla mi, na co se mám zaměřit – a to na to abych se k dětem nechovala příliš kamarádsky. Čemuž rozumím, jen jsem najednou nechtěla vystupovat jako učitel. Ano, vedla sem hodinu ale v kamarádském duchu. Bylo mi trapné se s deváťákama bavit jako s malýma. Navíc jsem v jejich třídě zatím strávila nejvíce času, hlavně na náslechu, takže jsem se začala považovat za součást jejich třídy. Celkově vzato, není lehké stát se učitelem, ale těším se, že se budu postupně zdokonalovat. Myslím si, že mé přípravy na jednotlivé hodiny jsou skutečně promyšlené a žáci se nenudí, hodiny jsou zajímavé a užitečné. Co se týče vystupování před žáky – cítím se sebejistě. Oni toho stejně neví víc než já, a navíc se jim ani už kolikrát nechce ani vyrušovat, protože je zahltím tolika aktivitami, že na to nemají čas. Dokonce se mi povedlo i udržet pořádek ve třídě. Asi jsem pro ně autorita, se kterou není radno si zahrávat. Zas a znova budu děkovat pů uč. Přikrylové, která mi ukázala, že čeština jde učit naprosto jinak. A tak to já chci. Nechci žádnou nudnou frontálku, která by mě nebavila. Chci si se žáky hrát – tak jak to říkal už Komenský.
648	150	český jazyk	4	1	1	1	1	-1	1	1	Má druhá praxe začala na OA a SOU Veselí nad Moravou. Naštěstí jsem se dostala jen do prvního a druhého ročníku, protože na střední škole bych nikdy učit nechtěla. Připrava studentů k maturitám je pro mě zatím velkou zodpovědností, na kterou ještě nejsem připravená. Měla jsem z praxe na střední škole větší strach než z praxe na základce, přece jenom je věkový rozdíl poněkud menší a bála jsem se, že mě studenti nepřijmou už jen z toho důvodu, že jsem teprve studentkou stejně jako oni. Naštěstí jsem získala velmi milé provázející učitelky, které jsou velmi ochotné, rády poradí a chtějí mě zapojovat nejen pasivně, ale i aktivně. A tak se stalo, že jsem hned druhý den praxe učila. Češtinářka jela právě v ten den na školení, a tak jsem suplovala její hodinu. Byla jsem z toho poněkud zaskočená, přece jen, ona nezná mě, já neznám ji ani prostředí, natož tak studenty. A tak jsem byla překvapená ovšem zároveň i velmi natěšená na tuto nečekanou výzvu. Naštěstí mi příprava hodiny nezabrala příliš dlouho, vlastně jsem si ji stihla nachystat ještě ve škole, když jsem měla volnou hodinu. Ono narychlo se toho moc vymyslet nedá, a proto byla hodina složená hlavně z opakování hodiny minulé a z práce s textem prokládanou frontální výukou. Druhé překvapení přišlo v dějepise, když sem měla první náslechovou hodinu. Studentka, která měla mít v pátek referát se učitelce omlouvala, že nemůže referát přichystat, protože jí nefunguje počítač. Z mého pohledu to byla ale pouze výmluva, protože přeci nechystáte referát na celou hodinu den předem. Budiž, nevadí. Chybělo nám posledních pár slidů z předchozí prezentace, a tak mě učitelka požádala, zda bych si nemohla přichystat alespoň úvod tématu, které měla studentka zpracovat v referátu. Opět jsem zaskočeně souhlasila. Ovšem ze své přípravy jsem rovněž nebyla příliš nadšená, neboť si skutečně zakládám na tom, že mé hodiny nejsou vyučovány frontální výukou, ale jsou hravé, neotřelé, plné různých aktivit. Ano, dá mi to skutečně mnoho práce při přípravě, ale zase když vidím nadšené obličeje žáků, mám hřejivý pocit z dobře odvedené práce. Je mi jasné, že takto pravděpodobně nebudu moct praktikovat výuku celou dobu, ovšem když mám teď tu možnost si s hodinou vyhrát, využiji ji na plno. Proto mě mrzelo, že jsem výuku dějepisu musela udělat tradiční frontálkou. I tak mi příprava zabrala spoustu času a už mi nezbyly další síly na to, abych připravovala další aktivity. Ve škole trávím celý den, tudíž nemám splněných povinných 6 hodin týdně, ale je jich 11. Pravděpodobně budu mít praxi ukončenou dřív, protože ve volných hodinách pomáhám učitelkám s jejich přípravami a s opravou písemek. Opravování mě baví. To je pozitivní. Aspoň vím, že pro mě práce nebude nudnou. Začala jsem připravovat s druháky (mají jen 2 roky dějepisu) projekt na 15. březen. Rozdělení témat proběhlo hladce, předpokládám, že si skutečně přinesou dané materiály a že výsledný projekt bude společnou koláží založenou na spolupráci učitele-praktikanta-studentů. Co se úrovně žáků týče, zatím shledávám, že se na této škole najdou žáci vysoce inteligentní, ale i vysoce slabí. Což mě poněkud zneklidňuje, protože jsem zvyklá pracovat s nadanějšími žáky. Ovšem slabší žáci převládají a mám obavy z toho, že se nakonec zaměřím na nadanější a nebudu schopná přizpůsobit výuku slabším. Zatím po dvou týdnech spolupráce nemůžu podat jasnější obraz. Poměrně mile mě překvapilo, že žáci si mě začali všímat i mimo školní prostředí a vždy slušně pozdraví, což už se v dnešní době jen tak nevidí. Možná to ale bude také tím, že jsme na menším městě a žáci pocházejí většinou z přátelských vesnic, nikoliv z anonymního Brna jako na škole na předchozí praxi. Můj celkový pocit je velmi spokojený. Praxi si užívám, dokonce začínám i přehodnocovat můj postoj k výuce na střední škole. Přesto pro mě základní škola zatím zůstává prioritou. Jediné, co mi nedá, a skutečně sem musím sdělit je zase organizace praxí ze strany PdF MU. Můj první obor je český jazyk pro základní a střední školy. Podle této logiky musím alespoň jednou vykonat praxi na klasické střední škole. Jenže mým druhým oborem je dějepis pro základní školy. Podle této logiky musím praxi vykonat jen na základní škole a pokud chci praxi vykonávat jinde, musím mít „speciální“ povolení od vyučujícího didaktiky. Z mého pohledu opět nedotažené do konce, trochu připomínající Kocourkov. Rovněž smlouvy se školou jsou uzavírané po dobu jednoho roku. Vedení školy počítalo s tím, že i následující praxi vykonám u nich. Naštěstí na rozdíl od praxí na fakultní škole byla domluva s vedením jednodušší a naprosto bez problémů. Jsem skutečně velmi ráda, že už na fakultní školu nemusím, protože bych si ji podruhé vzhledem k administrativní složce praxí nevybrala.
649	150	český jazyk	5	1	1	1	1	-1	1	1	První výuku mám úspěšně za sebou. Zvládla jsem je poměrně se vztyčenou hlavou. Dojem jsem na žáky podle p. učitelek udělala takový, že i „neposluchači“ začali alespoň na chvíli dávat pozor a aktivně vnímat, dokonce se i podílet na výuce. Poměry na OA ve Veselí jsou vskutku žalostné. Studenti školu již od prvního ročníku navštěvují jak „noty na buben“, nepravidelně, jen tehdy, když se jim chce, nebo když je nečeká žádná aktivita. Mezi nimi se samozřejmě najdou i světlé výjimky, za které jsem skutečně vděčná, protože i oni jsou vděční za každou pochvalu, za každou možnost dovědět se něco nového. Ovšem první případ je na škole daleko častější. Provázející učitelky si z toho již nedělají těžkou hlavu, ale já ano, protože v pátek je účast (spíš neúčast) okolo 35 % z celkového počtu žáků ve třídě. Zbytek, který se uráčil i v pátek se do školy dostavit dělá, jako by tam nebyl, a snaží se přežít bez jakékoliv účasti. Mrzí mě to, protože právě v pátek mám vlastní výuku já. Zatím mi trvá skutečně dlouho se na hodinu připravit. Snažím se přípravy dělat svědomitě a záživně i pro žáky tak, aby se v hodinách nenudili a něco si i dokonce z hodin odnesli. Na této škole vyjdou ovšem veškeré mé snahy vniveč. Příkladem může být mnou naplánovaný projekt k 15. březnu. Vznik protektorátu, druhá světová válka, Velkoněmecká říše, nacismus, Hitler. Tato klíčová slova zaujmou alespoň většinu i těch neaktivních studentů. Projekt jsem měla vskutku precizně nachystaný, příprava na samotné vyvrcholení, čili jakýsi fyzický výstup z tří hodinové práce, vyžadovala i aktivitu žáků. Nechtěla jsem po studentech nic složitého. Již předtím byli rozděleni do skupin a v nich shromažďovali daný materiál k projektu. Na cílovou hodinu bylo ovšem nachystána jen slabší polovina skupin k zadané prezentaci toho, co se za blokovou výuku naučili. Samozřejmě, že už je znám, a tak jsem si pro jistotu nachystala i náhradní plán, kdyby náhodou. Začala tvorba fyzického projektu na nástěnku. Chtěla jsem, aby se kreativně vyžili, zapojili svou fantazii a udělali ze svých přinesených materiálů koláž. Studenti, kteří si materiály „zapomněli“ ode mne byli dostatečně napomenuti, a bylo jim zadáno, aby si materiál, který měli přichystat, dohledali pomocí mobilů, případně internetu a splnili tak svůj úkol v hodině. Neodpustila jsem jim nepřipravenost a svým příspěvkem se stejně museli zaobírat. Za tento svůj čin jsem byla pochválena. Konečný výstup z projektu dopadl poměrně dobře, jen mě zamrzelo to, že z mé původně plánované koláže, která zaujme každého procházejícího, byla koláž ze stroze nalepených papírů na větší papír. Snažila jsem se je korigovat, ovšem chtěla jsem, aby to byl především jejich výtvor, jejich vizitka. Tak práci zhodnotila i provázející učitelka a stále mi kladla na srdce, že pro ně je dějepis pouze podřadným předmětem, který si nezaslouží jejich pozornost. Se stejnou třídou mám zkušenost i v českém jazyce. Naprosto odlišnou. Opět výuka v tak málo oblíbený den – v pátek, pátou hodinu před obědem. Jen když zmíním tato specifika, každému je jasné, že ať učitel dělá, co dělá, nemá šanci uspět. Ovšem mé zkušenosti (učila jsem zde v tuto hodinu asi 4x) jsou jen pozitivní. Přemýšlela jsem, čím to může být. Zda předmětem, probíranou látkou či skutečně vědomím, že maturita z českého jazyka a literatury je nemine? Nejvíce pravděpodobným se mi jeví poslední z nabízených. Atmosféra v těchto hodinách je uvolněnější, studenti skutečně mají zájem o učivo, aktivně spolupracují i jinak v dějepise „spící brouci“. Na škole se cítím fajn. Provázející učitelky jsou vskutku úžasné, rády mi radí, probírají se mnou ochotně vše, co mě zajímá. Jediné, co mi kalí pohled na školu je výše zmiňovaná docházka některých studentů. Ovšem na to jsem já, i provázející učitelky krátké. Na škole se mi nejvíce líbí, že je vše uvolněné, studenti mají speciálně upravené třídy do U, což podporuje diskuzi, i učitelé jsou velmi vstřícní ke komunikaci se studenty. Oproti mému prvotnímu strachu bych si již po těchto zkušenostech dovedla představit zde učit. Přišla jsem na to, že i na střední škole je možné si se studenty v hodinách hrát, tvořit projekty a podnikat nejrůznější exkurze. Ale na gymnázium bych si asi stále ještě netroufla. Mé vědomosti zatím nedosahují na to, abych s klidným srdcem mohla jít na prestižní gymnázium. Bála bych se, že někteří studenti by mě svými znalostmi předčili, a to si jako učitel každou hodinu dovolit nemůžu. Na obchodní akademii to sice taky není „to pravé ořechové“, ale stále pro mě přístupnější.
650	151	hudební výchova	1	1	2	1	2	-1	2	3	Navštěvuji praxi na základní škole, kterou jsem navštěvovala i já, tak mi je škola známá ze strany žáka, ale doufám, že ji více poznám i ze strany učitele. Jako provázejícího učitele na český jazyk jsem si vybrala paní učitelku, která učila ještě mě. Když jsem došla na první hodinu a začala poslouchat, vrátili se mi vzpomínky a dětská léta na základní škole. Paní učitelka nezměnila na své výuce během deseti let téměř nic, stále chodí se svým sešitem, kde má napsané poznámky a výuka probíhá tak nějak dokola. Překvapivě jí to nemám vůbec za zlé, protože hodina probíhala bezvadně. Na začátku hodiny probíhalo opakování z předešlých hodin na probírané učivo, žáci se mohli doslova přetrhnout, aby je paní učitelka vyvolala a oni mohli říct, co ví. Ona je za to na oplátku náležitě odměnila. Žák, který věděl většinu informací, dostal jedničku za aktivitu a to v žácích vyvolalo ještě větší snahu. Následně probíhala výuka nového učiva, a to středověké literatury. I když já v tom zprvu neviděla nějak zajímavé téma a myslela jsem, že hodina bude nudná, paní učitelka nejen žáky, ale i mě samotnou naprosto pohltila. Všichni jsme naslouchali každému jejímu slovu. Protože paní učitelka učí kombinaci český jazyk a dějepis, snažila se vše propojit a vysvětlovat na příkladech. Žáci brali středověk již v šesté nebo sedmé třídě, tak paní učitelka věděla, že to umí, proto jich doptávala a propojovala jednotlivá učiva (od Alexandreidy skončili u Alexandra Velikého, opakovali si, kdo to byl a co udělal, a na tom si vysvětlovali co to vlastně Alexandreida je). To mi přišlo super, protože si opakují látku z předešlých ročníků a zároveň se učí nové učivo. Žáci opět reagovali, a i když něco nevěděli, tak se to snažili domyslet. Poté co si vše zařadili do kontextu, udělala paní učitelka krátký zápis na tabuli a byl konec hodiny. Byla jsem opravdu nadšená, že hodina probíhala tak v klidu, děti byli hodní a nebyl tam zcela žádný problém. Po příchodu domů jsem nad hodinou začala uvažovat a stále dokola jsem si to přehrávala, nastala u mě panika a otázky. Proč nestuduji český jazyk v kombinaci s dějepisem? Co když nezvládnu jednou mým žákům literaturu tak dobře vysvětlit? A hlavně, co když to nedokážu propojit s jinými předměty? A jak mám tedy vůbec učit? Celé odpoledne jsem z toho byla špatná a stále nad tím přemýšlela. Říkala jsem si, že si budu muset všechno nastudovat a doučit, abych to jednou dokázala taky tak dobře podat. Navíc jsem zjistila, že tohle učivo jsem se učila na základní škole, potom někdy v prváku na gymnáziu, ale od té doby vůbec. To mám učit děti něco, co jsem se učila před 6 lety a to kdo ví jak? …
651	151	hudební výchova	2	1	2	1	2	-1	2	3	Aby mě paní učitelka na hudební výchovu taky nějak zapojila, tak mi dala za úkol nachystat nějakou aktivitku pro 7. třídu, s tématem lidové písně. Vymyslela jsem si pro ně tajenku a potom jsem našla na internetu lidovou píseň s různými nástroji. Když jsem to s nadšením ukazovala paní učitelce, dozvěděla jsem se, že píseň už dělali v září i s nástroji, ale že to nevadí, aspoň že mám tu křížovku. Tak si žáci měli v hodině vyplnit tu křížovku, zjistila jsem, že jsem ji udělala mírně těžší a občas si nevěděli rady, ale snažili se ji aspoň uhádnout. I když jsem věděla, že předchozí hodinu toto téma brali a nedala jsem tam pro ně nic nového. Paní učitelka mi pak říkala, že nad tím moc žáci nepřemýšlí, že je potřeba, abych je k výsledku více navedla. Tak jsem si z toho vzala aspoň nějaké poučení. Dále měla na hodinu paní učitelka připravenou dvojhlasou píseň, u které moc nedoufala, že to žáci zvládnou. A taky to byla nejprve pravda. Paní učitelka vybrala žákyně, které by to mohly zvládnout, ty se moc nedrželi, tak přizvala mě, abych jim pomáhala. A i když jsem nakonec už křičela, jak to mají zpívat, tak to stále nešlo. Nakonec paní učitelku napadlo, abych si sedla za keyboard a hrála s ní, která hrála na piano, akorát ten druhý hlas. Já písničku nikdy nehrála, ale pustila jsem se z chutí do toho. Zkusila jsem si to s holkami a znělo to dobře. Pak se k nám přidala paní učitelka se zbytkem třídy a šlo to suprově. Nevím, jestli jsme z toho byly víc nadšené my s paní učitelkou nebo žáci, ale to je jedno. Myslím, že to splnilo efekt. Po hodině mi paní učitelka říkala, že se jí to moc líbilo, že se jí moc často nepovede, aby s dětmi zazpívala dvojhlas, tak jsem byla spojená. Od této hodiny se mě vždy paní učitelka snaží nějak zapojit. Dělali s dětma takový orchestr, tak já dostala několik žáků, šla jsem s nimi do vedlejší třídy, kde jsem je to naučila a pak se vrátila zpátky a zkoušeli jsme to všichni. Většinou se snažíme s paní učitelkou nějak společně spolupracovat. Někdy mi přijde škoda, že ti žáci se nesnaží a přijde jim to otravné, a přitom to stojí takovou námahu pro paní učitelku a někdy i pro mě. Také chodím do 6. třídy, kde mi bylo hned na začátku řečeno, že tam má každý druhý žák nějakou poruchu, že to s nimi moc nejde, dokonce k nim chodí paní asistentka a žákům pomáhá. Na hudebku však žádná asistentka nechodí, tak se snažím žákům vypomáhat já. Paní učitelka má většinou pro žáky nějaké aktivity, různé „spojovačky“, vystřihovačky atd. Snaží se žáky všemožně zapojit. Protože tam však není asistentka a paní učitelka nestíhá všechny kontrolovat, tak jí vypomáhám. Většinou jdu k těm slabším žákům a říkám jim, co mají dělat a snažím se je přimět, aby došli k řešení. Musím říct, že je to někdy dost náročné… Nechápu ale, proč když berou jednu a tu stejnou látku po sobě třeba 4-5 hodin, proč pak dostávají na písemku čtyřky, pětky. Paní učitelka, se jim to snaží ukázat na skladbách, dělá pro ně různé hry, opakují to furt dokola. Pak jim dá písemku, kde mají pouze 6 otázek a oni stejně neví. To je tak strašně vyčerpávající. Paní učitelka se tak snaží, na každou hodinu má toho tolik připraveného, ale žáci to neocení. To je trochu smutné …
652	151	hudební výchova	3	1	2	1	2	-1	2	3	Dneska chci psát o mé přípravě na hodinu a následně o průběhu této hodiny. Vymyslela jsem si způsob, jak budu vést hodinu, a pro žáky by to mělo být něco nového a doufám, že to bude pro ně „osvěžující“. Tento deník píšu před průběhem této hodiny, protože to nechci psát zaujatě. Ještě jsem zapomněla říct, že tato hodina bude probíhat v 6. třídě, kde většina dětí má nějakou poruchu učení. Proto jsem zvědavá, jestli budou semnou spolupracovat. Vyučovací hodina je z českého jazyka. Žáci jsou spíše zvyklý pracovat s učebnicí a pracovním sešitem. Já si na nich chci zkusit brainstorming a předpokládám, že se s touto metodou ještě nesetkali. Dále budu doufat, že dospějí k výsledku, který potřebuju slyšet. Pokud neřeknou, co potřebuji slyšet, tak je k tomu budu muset navést. Ale já doufám, že budou spolupracovat a uslyším tu „moji“ odpověď. Tuto metodu jsem také zvolila proto, že na začátku hodiny mají psát pravopisné cvičení na známky, které jsem jim vymýšlela já. Chci, aby si potom trochu oddechli, a proto myslím, že je tato metoda skvělá. Podle mě je to lepší, než se vrhat hned na nové učivo. Aspoň si trochu odpočnou a zároveň trošku zavzpomínají na probrané učivo a nějak se jim to spojí. …Tak jsem právě došla z naplánované hodiny a myslím, že to bylo celkem dobré. Jak jsem si myslela dopředu, tak se s touto metodou nikdy nesetkali, byli tam pouze 2 nebo 3 žáci, kteří už něco málo věděli. Já jim vysvětlila princip na ukázce a pak jsem jim napsala slovo na tabuli. Nejdříve se trochu báli, ale pak se začali hlásit a na mě padala smršť odpovědí. Tím, že nikdo neřekl nic špatně, se jim to, tuším, líbilo. A dokonce ta má odpověď padla mezi prvními, tak jsem byla spokojená a věděla jsem, že s tím můžu dál pracovat. I když něco neřekli, co probírali v předchozích hodinách, tak jsem se jich při shrnutí na to zeptala a oni hned odpovídali. Když jsem slyšela to, co jsme potřebovala slyšet, tak jsem už navázala na učivo, které bude dále probíráno. V dalším průběhu hodiny probíhalo všechno jak má. Vyzkoušeli jsme si to prakticky na cvičeních. Myslím, že jsme toho s žáky probrali hodně, oproti předchozím hodinám. Musím také říct, že už to byla má druhá hodina, kterou jsem v této třídě měla. A bylo to daleko lepší. Už jsem se tolik nebála, při první hodině jsem byla nervózní z paní učitelky víc než z žáků, ale tuhle hodinu už vůbec. Ani jsem nevnímala, že tam byla. Celkově probíhala hodina lépe, ta nervozita udělá hodně. Proto mám celkem strach, co přijde, až mi dojde na kontrolu paní docentka z fakulty (český jazyk). Myslím, že budu hodně nervózní a budu to akorát kazit. Také žáci to poznají a celá hodina bude na nic. Přijde mi to trochu drsné, když na nás má přijít kontrola, protože většina z nás učí poprvé a nejsme si ničím jistí. Ještě když znám paní docentku, u které není nikdy nic dobře, tak jsem celkem zvědavá jak to bude probíhat…
653	151	český jazyk	4	1	2	1	2	-1	2	3	Mé první dojmy z praxe na střední škole jsou poněkud smíšené. Na jedné straně velmi příjemná, milá paní učitelka, která svým dojmem působí velmi vlídně a na straně druhé hodina, která mi zkazila celý dojem a odcházela jsem poměrně rozladěná. Popravdě řečeno jsem také byla v šoku z velikosti celé školy. Protože jsem zvyklá na gymnázium, které jsem navštěvovala, a které bylo velmi malé. Tato škola je naopak obrovská, a je v ní několik stovek studentů. Mé první hodiny na této škole jsem strávila v prvním ročníku oboru informační technologie. Třicet patnáctiletých kluků ve třídě na chuděru paní učitelku, která je ten den měla mít 3 po sobě jdoucí hodiny. Já přišla zrovna do hodiny druhé, kde žáci začali být poměrně neklidní. Po pár minutách sezení a pozorování celé třídy na mě z ničeho nic „přiletěla“ ze zadních lavic nějaká krabička, žák se se smíchem omlouval se slovy, to jsme nezačali nejlépe. Po tomto incidentu jsem věděla, že něco není v pořádku. Při kontrole domácího úkolu paní učitelka zjistila, že ji většina žáků nemá, pouze 2 žáci ji měli. Při pohledu ze zadní lavice na žáky, jsem nevěřila svým očím. Různě si vykládali a smáli se. Dokonce jeden žák, který je dyslektik a má povolen počítač, tak se jen díval na videa z youtube a když šla paní učitelka náhodou kolem, tak to přehodil na word. Paní učitelka mi po hodině říkala, že byli poměrně zneklidnění kvůli mně, že se předváděli. Další hodina byla už nesnesitelná. Žáci paní učitelku neposlouchali, vybavovali se a nedělali vůbec, co mají. Tak nevím, co si o tom mám myslet. Jestli se opravdu předváděli přede mnou a normálně jsou hodní a tišší, jak paní učitelka tvrdila. Také je jasné, že 3 hodiny českého jazyka v jedné třídě, je náročné jak pro žáky, tak i pro paní učitelku. Paní učitelka byla ten den navíc indisponována, protože ji bolelo v krku, tak měla problém s hlasivkami. Uvidím s dalším průběhem praxí, jestli to opravdu bylo okolnostmi, a nebo je to tak špatné.
654	151	český jazyk	5	1	2	1	2	-1	2	3	Na střední škole Purkyňova navštěvuji hodiny především v prvním ročníku. Musím říct, že s provázející učitelkou vycházíme naprosto v pořádku. Je ochotná a velmi vstřícná, na vše se s ní dá domluvit a to mi přijde velmi důležité. Navštěvuji první ročník oboru informační technologie, kde jsou především kluci. Často jsou velmi roztržití. O to víc jsem se obávala první hodiny, kterou jsem měla odučit v českém jazyce. Byla jsem však mile překvapena. Na začátku hodiny jsem žákům rozdala kartičky, na kterých byly pojmy a jejich vysvětlení, měli to přiřadit k sobě. Myslím, že se jim to zamlouvalo, protože o tom i diskutovali. Byla to pro ně i změna. Během mého výkladu si měli kontrolovat své přiřazování. Další obměnou byla prezentace, kterou jsem měla přichystanou, protože jsou to „ajťáci“ a paní učitelka jim to běžně nechystá. Prezentaci jsem jim poté dala, aby ji měli místo zápisu. Během výkladu semnou mohli komunikovat a nedívat se pouze do sešitu. I když jsem měla z učení hrůzu, tak to bylo nakonec dobré. Žáci semnou komunikovali a odpovídali velmi aktivně. I když si často našli odpověď v učebnici, tak mi to vůbec nevadilo, protože aspoň ví, kde najít informace a naučí se pracovat s textem. I přes počáteční obavy jsem byla s hodinou spokojená. Především s aktivitou žáků, která mě mile překvapila. Trochu mi v průběhu hodiny vadilo, že jsem neznala žáky jménem. Bylo pro mě složité spoléhat se pouze na jejich iniciativu. Protože vyvolávat žáky bez znalostí jména a říkat pouze „vy“ je blbé. Na druhou stranu jsem si uvědomila, že naučení žáků je také těžké, protože když tam je 30 kluků, tak se to plete. Snažím se to zapamatovat, když je vyvolává paní učitelka, ale nejde to. Ale i ona sama s tím má problémy. Na základní škole, kde jsem byla minulou praxi, jsem znala děti jménem za chvíli, ale tady mi to nějak nejde. To mě trošku mrzí… Po hodině mi paní učitelka dala zpětnou vazbu, za kterou jsem byla vděčná. Říkala mi, že jsem měla nesmělý úvod, ale to asi tím, že jsem před nimi stála poprvé. V dalších hodinách jsem se snažila to napravit. Pak mi také poradila, abych měla na konci nějaké poděkování, rozloučení. To mě vůbec nedošlo, že jsem neudělala a vím, že bych měla. Tyto rady mi jsou velkým přínosem.
655	152	speciální pedagogika	1	1	1	1	1	-1	1	1	Mám za sebou více než 14 dní praxe a zatím jsem nadšená. Mrzí mě, že místo těch teoretických předmětů, není praxe ještě víc. Protože při zaměření se právě na tu specku, tak teprve až tady si člověk dokáže pořádně představit, jak se všechny poruchy projevují. Od praxe ze speciální pedagogiky jsem očekávala hodně a moje očekávání se naplnila. Už první den mě přivítala velmi milá a mladá speciální pedagožka, která mi ihned nabídla tykání. Prvně mě zarazilo, že nebudeme pracovat s celou třídou, ale jen s malými skupinkami po 2 - 4 lidech. Předmět se jmenoval Speciálně pedagogická péče. Učitelka mě ihned zaúkolovala, což bylo super. Jen někde poslouchat a koukat, co dělají, mě moc nebaví. Dostala jsem za úkol vyplnit s dívkou s dyslexií a dysortografií pracovní list na vyjmenovaná slova. Říkám si v duchu: ,,Panebože, doufám, že si ty i/y všechny pamatuju.“ Práce s ní se mi velmi líbila, byla to dívka ze 4. třídy. Ráda pracuji s mladšími dětmi. Naštěstí jsem všechna i/y (doufám) věděla. Nejvíc mě zatím potěšilo, že mi učitelka dala domů prostudovat test, který testuje děti v 1. třídě na riziko vzniku poruch čtení a psaní. Následující týden jsme šly testovat děti na 1. stupeň. Učitelka si do prázdné třídy volala děti po jednom a já jsem ji poslouchala a říkala si, že někdy by ty úkoly šly vysvětlit lépe, než způsobem, kterým to dělá. A pak to přišlo: navrhla mi, abych otestovala následující dítě sama. Říkám: „Vážně můžu?“ A ona: „ Ano, sice bys to bez kurzu správně dělat neměla, ale je to praxe a je dobré si vyzkoušet věci, ke kterým se ve škole nedostaneš.“ Pomyslela jsem si, že snad lepší provázející učitelku mít nemůžu, protože to by mi určitě každý nedovolil. Testování mě opravdu bavilo, snažila jsem se dětem vše vysvětlit po svém, a jak jsem už zmínila, mám malé děti velmi ráda, a tak se mi s nimi výborně pracovalo. Stihla jsem sice otestovat jen dva žáky, ale byla to obrovská zkušenost. Učitelka mě za testování pochválila, což mě potěšilo a řekla jsem si, že si kurz určitě udělám. Z praxe z německého jazyka mám za sebou už dvě hodiny vlastní výuky a několik hospitací. První hospitace ve výuce byla v 8. třídě a tato hospitace mě přesvědčila o tom, že na druhém stupni určitě nikdy pracovat nebudu. S dětmi v 8. a 9. ročníku je to fakt jak na houpačce, jednou chtějí dávat pozor a pracují pozorně, jednou nechtějí a nikdo s nimi nic neudělá, i když se učitelka snaží sebevíc. Řekla jsem si, že výuku zkusím prvně v 7. třídě. Podle mě nejsou tito žáci ještě tolik v pubertě a některé jsou ještě opravdu „malými“ dětmi. Prvních 5 minut se mi neskutečně třásl hlas. Říkám si: „Michalo přestaň, nesmějí se ti, jsou hodní, program pro ně máš dobrej, tak dělej!“ Tak jsem se vydýchala a začala. Celou hodinu jsem si doma pečlivě připravila. Potěšilo mě, že žáci mě brali jako jejich učitelku a ne jen jako mladou holku na praxi. Vlastní výuka mě docela nadchla, protože se mi podařilo u 16 žáků udržet 45 minut pozornost... a to opravdu není lehké. A tak jsem si následující hodinu s touto třídou zamluvila zase pro sebe.
656	152	speciální pedagogika	2	1	1	1	1	-1	1	1	Mám za sebou další dvě odučené hodiny v němčině a na to, že jsem si říkala, že oproti speciální pedagogice se na praxi z němčiny vůbec netěším, tak mě to kupodivu i baví. Druhou vlastní hodinu výuky jsem si opravdu užila, žáci pilně pracovali, zdálo se, že všechno chápou, při hře byly zapálení a já jsem si říkala, že by je ta němčina mohla začít i bavit. Další hodinu už zas tak aktivní nebyli. Byli unavení, na otázky moc nereagovali, předchozí látku jakoby ani v životě neviděli a domácí úkol neudělal skoro nikdo. Uvědomila jsem si, že člověk nemůže být plný ideí, že né vždycky to půjde jako po másle, že né vždycky to všechny bude bavit, že né vždy bude němčina oblíbená a že né vždy budou chtít žáci spolupracovat. S tím se učitel musí prostě smířit. Dále jsem zaznamenala, jak strašně rozdílné je, když žáci mají němčinu první hodinu v pondělí a třeba poslední hodinu ve středu nebo pátek. Na té jejich aktivitě se to opravdu podepisuje. Přemýšlím, že by bylo určitě lepší, aby žáci měli pevné rozvrhy jako na prvním stupni. Vždy první hodiny by obsadily náročnější předměty a potom by až následovaly ty lehčí. Poslední hodinu už jsou opravdu unavení a moc se s nimi nedá nic dělat. Další věc, nad kterou teď často přemýšlím, je hodnocení a známkování. Za dosavadní praxi jsem dostala na opravu několikrát písemky z německého jazyka. Nikdy jsem nevěřila, jak těžké je jen vytvořit tu bodovou škálu a k ní známky. První a druhé opravování písemek jsem se neodvážila dát ani známky. Někdo tam toho má tolik, jiný zas tolik. U někoho je zázrak, že se naučil vůbec tohle, ale dát mu za to dobrou známku, když jiný tam toho má několikrát víc, je zas pro toho druhého nespravedlivé. Tak jsem ty písemky jen opravila a známkování nechala na provázející učitelce. Včera jsem se však odvážila a dala i známky. Prvně mě zarazilo a i zamrzelo, že jsem dostala nakázáno opravovat červenou, ikdyž jsem nechtěla. Musím uznat, že pro dítě není určitě úplně příjemné vidět celou červenou písemku. Při opravování jsem byla opravdu mírná a snažila jsem se najít i úplné maličkosti, které by pomohli k dobré známce. Pak jsem ale znovu začala přemýšlet, jestli to není nespravedlivé vůči těm, co se na test naučili...a tak to jde pořád dokola... Jak to udělat k vzájemné spokojenosti všech? Také mě zaráží, že učitelka nedává dětem s poruchami učení více času. Test jsem si zkusila s dětmi napsat i já, a to jsem to stihla jen o 5-10 minut dřív než oni, a to látku ovládám. Jinak z praxe ze speciální pedagogiky jsem i nadále nadšená. Když někomu řeknu, že je to škola, kde jsou převážně Romové, tak všichni řeknou: „Cože ? Tak to bych nedal..“ Je to tam opravdu náročné, ale i tak se mi tam líbí.
657	152	speciální pedagogika	3	1	1	1	1	-1	1	1	Včera mi skončila praxe. Moje poslední hodina byla v tandemu, který jsme si s provázející učitelkou vyzkoušely v hodině němčiny u sedmáků. Tuto třídu mám velmi ráda. Odučila jsem v ní všechny 4 vlastní hodiny. Na jednu stranu jsem ráda, že mám praxi za sebou, ale na druhou stranu mě to opravdu bavilo, i když jsem se zpočátku na praxi z němčiny vůbec netěšila. Tandem jsme měly dopředu pilně naplánovaný, tak vše fungovalo. Jen jsem si pomyslela, že najednou je v nás té třídě nějak moc. Jedna učitelka, já jako druhá učitelka a asistentka pedagoga. Je dobré, že děti v tomhle počtu pedagogických pracovníků trochu pociťují ten individuální přístup, který všechny školy slibují. I přesto, že to bylo vše dobře naplánované a všechno klapalo dobře, pořád bych v tandemu určitě učit nechtěla. Nevím jak to popsat, ale učení je pro mě příjemnější, jen když jsem tam sama s asistentkou. Neříkám ale, že jednou za čas to není dobré, jak už pro nějakou vzájemnou spolupráci pedagogů, tak pro děti, kteří z toho byly prvně překvapeni, protože nic takového předtím nezažily. Bylo to pro ty žáky opravdovým zpestřením, což je super, protože všechno co žáky překvapí, je pro ně zajímavé. Doufám, že se následující semestr dostanu opět do téhle školy ke stejné provázející učitelce, protože byla velice milá a ochotná. Také bych chtěla alespoň ještě jednou pracovat s těmito dětmi. Myslím si, že učení by bylo určitě efektivnější, protože už je alespoň trochu znám. V předchozích dvou týdnem, jsem také měla 3 vlastní hodiny předmětu speciálně pedagogické péče. Opět si musím pochvalovat ochotu provázející učitelky, která mi propůjčila knížky a pomohla mi vybrat vhodná cvičení. Cvičení, která jsem si připravila sama, mi pochválila a moje výuka se jí líbila. Do jedné hodiny, kterou jsem měla s dívkou z 8. ročníku, jsem si pořídila i zajímavé naučné pexeso. Dívka má oslabenou paměť a tak mě nic jiného než pexeso bohužel ani nenapadlo. Byla jsem ráda, že to dívku bavilo víc, než to, co si pro ni chystá provázející učitelka. Dále jsem si předem zjistila, že má dívka ráda Harryho Pottera, a tak jsem pro ni připravila pracovní list, kde jsme pracovaly s textem. Opět to dívku bavilo mnohem více, než když předminulou hodinu četla o Ferdu mravencovi. Vím, že je náročnější si něco vyrobit sama než to jen někde oskenovat, ale možná by ty pokroky u žáků byly vidět znatelně rychleji, když by pracovali s tématy, které je zajímají.
658	152	německý jazyk	4	1	1	1	1	-1	1	1	Na druhý den praxe z němčiny opravdu nezapomenu. V ten den jsem na škole byla celkově šest hodin. První hodiny jsem dělala náslechy. Drzost dětí, mě pokaždé utvrzuje v tom, že opravdu doufám, že nikdy nebudu muset pracovat na druhém stupni. V moment kdy slečna z 9. třídy je drzá na učitelku, protože ji zabavila na zbytek hodiny mobil, jsem si řekla, že na tohle opravdu nemám nervy a nejraději bych slečnu poslala za paní ředitelkou. Avšak tohle udělala i má provázející učitelka, ale slečně to bylo očividně jedno. Říkám si: „Tohle je opravdu trénink trpělivosti“. Ve volné hodině opravuji písemky. Vždycky při tom opravování mám takový divný pocit. Nejen, že mi dělá problém stanovit adekvátní bodovou hranici, ale v písemkách, kdy se většina dětí na test neučí, mi dělá problém i ty body vůbec najít. Provázející učitelka mi řekla, že se mám snažit, vždy dát co nejvíc bodů. Neodporovala jsem, protože ty žáky neznám. Pokud se ale někdo neučí, nevidím důvod proč mu dát dobrou známku. Paní učitelka jim následující hodinu řekla, že písemky jsem opravovala já. Jelikož i přes velkou snahu dát tedy dobré známky, bylo hodně čtyřek. Ten pocit, kdy se na mě při větě: „Písemky opravovala druhá paní učitelka“ podívalo 70 procent třídy nenávistným pohledem, bylo docela nepříjemný. Cítila jsem se provinile a snažila jsem se jim vysvětlit, že jsem body hledala i tam, kde už ani nebyly. Nejvíc mě mrzelo, že jsem dala trojku chlapci s Aspergerovým syndromem. Byl smutný a paní asistence říkal, že je mu líto, že se mu to nepovedlo. Chybělo mu půl bodu do trojky. Ptala jsem se paní učitelky, zda má zmírněné hodnocení a ta mi odpověděla, že ne. To mi osobně přijde divné, když je vzděláván dle IVP. Za chlapcem jsem tedy přišla a chválila ho za věci, které se mu v písemce opravdu povedly. Šlo vidět, že jeho nálada se zlepšila. Poslední hodina tohoto dne mě ale naprosto odrovnala. V ten den nepřišla do školy druhá učitelka NJ a tak se všechny skupiny němčiny musely výjimečně sloučit. Pan učitelka mě poprosila, zda bych za ní prvních deset minut nezaskočila, protože musí vyřídit něco s jedním rodičem, a že to určitě s paní asistentkou zvládneme. Jenže... paní učitelce se rozhovor s tatínkem protáhl až do konce hodiny a já jsem měla na starost 33 dětí, ze kterých jsem znala tak 10. Děti křičely jeden přes druhého a tak jsem si vzpomněla, že mi paní učitelka už minulý semestr říkala, že člověk prostě musí umět zařvat. Tak jsem zařvala ticho, tak jak jsem ještě asi nikdy předtím nezařvala. Děti se postupně uklidnily a musely jsme si celou hodinu vystačit s jedním pracovním listem, protože jsem nepočítala, že spolu budeme pracovat celou hodinu, takže jsem s sebou nic víc neměla. Nakonec jsem to zvládla improvizací a byla jsem na sebe pyšná, že jsem to s tolika dětma zvládla, protože tolik dětí jsem v jedné třídě ještě nikdy neměla. Né, že by mi to ale nedalo zabrat. Takhle unavená a zpocená jsem po 45 minutách snad nikdy nebyla :). Potěšilo mě, že mi poté paní provázející učitelka napsala, že se mi moc omlouvá, že hodinu nestihla, pochválila mě a následující den mi přinesla čokoládu.
659	152	německý jazyk	5	1	1	1	1	-1	1	1	Tento týden mi paní učitelka pochválila hodinu a jo – cítila jsem se faakt dobře :D Byla to hodina deváťáků a seznamovala jsem je se slovesem „können“. Paní učitelce se líbily aktivity a struktura hodiny – jako celek to dávalo smysl a aktivity byly zábavné. Pravidla časování „können“ jsem žáky nechala vyvodit z textu, který měli jako Laufdiktat. Nechtěla jsem, aby jen seděli a „absorbovali“. Z hodiny odcházeli docela v pohodě, i já jsem měla dojem, že se jim to líbilo, nebyla to taková ta klasická nuda. Dřív jsem si říkala, že je to asi blbost. Přece nejsem nějaká cvičená opice, abych dělala věci pro pochvalu. Ale teď na to nahlížím trochu jinak. Ono něco jiného je soustředit se na pochvalu a něco jiného je, když někdo zkrátka ocení vaši práci a má zájem o materiály, které použijete. Já jsem to ani nečekala a pak mě to fakt potěšilo. Jediná věc, kterou jsem mohla udělat lepší tak lépe promyslet vyhodnocení toho Laufdiktatu. Řekla jsem, že to vyhodnotím určitým způsobem, ale nakonec jsem to vyhodnotila jinak, protože to původní bylo nepraktické. Vím, že to nebylo vůči všem skupinám úplně fér. Takže na to příště pozor. Nevím, zda se mám víc soustředit na to, kolik měli při tom opisování chyb anebo na to, kdo to měl rychleji. Nebo to nekontrolovat podrobně, zaměřit se jen na místa, kde potenciálně hrozí nejvíce chyb, to opravit a posunout se hnedka dál? Ale zpátky ještě k feedbacku. No a taky jsem si všimla, že minulý semestr jsem byla více závislá na feedbacku učitele. Záměrně říkám „více závislá“, protože feedback stále vítám a vyhledávám, není to tak, že už bych ho vůbec nepotřebovala. Jen už to není takové jak předtím, že bychom o tom dalekosáhle s paní učitelkou diskutovaly. Předtím jsem potřebovala rozebrat všechno krok po kroku, do detailu, chtěla jsem vědět souvislosti. Je to přirozené, člověk to prostě nezná a trvá to, než se do toho trochu dostane... Fakt si nedovedu představit, že by mě někdo hodil do vody úplně bez ničeho. On mi v tomhle asi pomohl i ten kroužek angličtiny, který jsem vzala a mám ho napůl uznaný jako praxi. S každou hodinou získávám větší zkušenosti a cit pro to, co moje děcka potřebují. Nyní se vždycky po hodině zeptám, co se na tom paní učitelce líbilo nebo jak se jí ta hodina zdála a ona většinou řekne, že dobrý. Když mi něco není jasné, doptám se. A tak si říkám, že stejně to může fungovat u těch dětí. Jasný, je třeba, aby neustále viděly konstruktivní a opodstatněný feedback. Ale i malá blbá pochvala může dobře zafungovat, člověk tím dá najevo, že si žáka všímá a že vidí jeho práci. Když vidím, co to dělá se mnou tak si nemyslím, že s nimi by to bylo extra jinak. Tu a tam děcka chválím, na každém se snažím najít něco pozitivního, i když jsou to třeba i zlobivci a občas mě štvou. Nechci na to zapomenout, a tak jsem si to tu tak trochu připomněla :)
660	153	německý jazyk	1	1	1	2	2	-1	3	2	Jelikož jsem s praxí začala teprve minulý týden a zase tolikrát jsem tam nebyla, zatím nemám příliš inspirace, o čem v první reflexi psát. Popíšu tedy své prvotní pocity z celé školy a ze tříd, v nichž praxi vykonávám a pak jednu příhodu, která mě (mírně řečeno) trošku zarazila. Na praxi jsem tedy poprvé šla 11. října, a to na Základní školu Botanická. Budova sama o sobě je velká, ale prostory, které využívá samotná ZŠ se omezují na jedno (!!!) jediné patro, kam se musí vejít kabinety, třídy a samozřejmě samotní žáci. Nebudu se dlouze rozepisovat o tom, jakým způsobem tam tuhle situaci řeší, ale měla jsem z toho velice rozporuplné pocity, protože ZŠ i gymnázium, na které jsem chodila já byly veliké a dokonce rozdělené do více budov. Hned první den jsem šla na náslechy do 7. a 6. třídy. Jelikož zde (z kapacitních důvodů) 8. a 9. třída nejsou, sedmáci jsou nejstarší. Paní učitelka mě tak trochu předem varovala, že jsou trošku hůře zvladatelní. Přesto když jsme do třídy vešli jsem téměř nadskočila, když na ně paní učitelka opravdu nahlas začala křičet. Ne nadávat, ale zkrátka na ně jen velmi nahlas mluvit. Téměř okamžitě jsem si pak během výuky všimla dvou chlapců, kteří celou výuku dost narušují. Obecně jsou ve třídě jen asi tři chlapci, dívky jsou hodné, ale stačí opravdu málo k tomu, aby celá výuka probíhala v dost rázném tempu. Sama si myslím, že paní učitelka je i povahově drsnější a se žáky tak také jedná. Na druhé praxi (12.10.) jsem opět šla s paní učitelkou do 7. třídy, ale tentokrát s námi šly ještě dvě studentky pedagogického asistentství angličtiny. Jelikož jsem před hodinou byla ve sborovně, nevěděla jsem, že došlo ke změně a místo, aby byla čeština, ohlásila paní učitelka na začátku hodiny angličtinu. To by až tak nevadilo, ale ona jim rozdala testy na pravidelná a nepravidelná slovesa a i přes protesty žáků, že o tom nevěděli, byla rozhodnutá test psát. Jedna holčička se dokonce úplně rezignovaně rozvalila na lavici a začala potichu plakat. Paní učitelka se žákům sice během testu snažila pomáhat a radit jim, přesto si myslím, že ani kvůli nám praktikantům by to takto být nemělo. Každopádně jsem zvědavá na výsledky, zvlášť když to nakonec zabralo celou hodinu.
661	153	německý jazyk	2	1	1	2	2	-1	3	2	V pátek (26.10.) jsem měla za úkol připravit si hodinu českého jazyka do 7. třídy. Celá škola slavila Halloween, a tak i tato hodina měla být na tneto svátek nějak tematicky zaměřená. Připravila jsem si tedy text se zajímavostmi o Halloweenu, v němž měli žáci za úkol v jednom odstavci určit přísudky a zda jsou jednoduché, nebo složené. Rozdělila jsem třídu do skupinek a ve dvojicích pak měli úkol splnit. Většina třídy pracovala, jak měla, jen v jedné skupince, kde byli čtyři chlapci, se práce příliš nedařila. Hlavně jeden z chlapců (říkejme mu P.) od začátku odmítal cokoli dělat. Ne, že by měl nějaké poznámky, ale zkrátka jen seděl a nepracoval. Procházela jsem mezi skupinkami, radila jim a právě s touto skupinkou jsem téměř celý úkol udělala společně. Další úkol pak byl vymalovat obrázek, který byl čárami rozdělen a v každé takto vzniklé části bylo nějaké slovo z textu. Jednotlivé části měly být vybarveny podle legendy, např. podstatná jména oranžově atd. Opět většina třídy pracovala bez problémů, dokonce i ostatní tři chlapci se po nějakém čase rozmýšlení dali do práce, ale P. jen seděl a nic nedělal. Šla jsem tedy k němu a ptala se ho, proč nechce pracovat, když všichni ostatní na úkolu dělají. On mi na to řekl, že neumí malovat. Snažila jsem se zavtipkovat a řekla mu na to, že by se tedy měl vrátit minimálně do mateřské školy. Nakonec se mi ho podařilo přimět, aby alespoň něco vymaloval, ale očividně o to neměl vůbec zájem. Téměř ke konci hodiny mě pak napadlo zajít se zeptat provázející učitelky, jestli s ním není něco v nepořádku. Ta mi vlastně jen tak mimochodem řekla, že P. je autista, z čehož jsem byla opravdu v šoku. Nejen proto, že mi to řekla jakoby nic, ale také proto, že jsem se osobně a už vůbec ne v praxi ještě s žádným autistou nesetkala, a tak sotva vím, co práce s takovými dětmi obnáší. Provázející učitelka mi pak řekla, že takové děti se velmi těžko motivují, je jim nepříjemný kontakt s cizími lidmi a také nechápou vtip a ironii. V tu chvíli jsem si za ten „vtip“ o mateřské škole připadala opravdu jak (pardon za ten výraz) úplný blbec. Celkově mám z této paní učitelky dojem, že nám příliš nepomáhá, hlavně když to porovnám s paní učitelkou, která nás provází na němčině. Myslím si však, že takové věci, co se týká problémových žáků se mnou měla probrat už předem, abych věděla, na co si dát pak při samotné výuce pozor. Když jsem se na to ale zpětně dívala v klidu domova, říkala jsem si, jestli jsem se sama neměla předem zeptat na, jaká ta třída je, co mě může překvapit apod., protože když si uvědomím, jaký je vždycky na praxi shon, že samy učitelky během přestávky nic nestihnou a vše nás musí naučit za pochodu, tak si třeba také na všechno nevzpomenou. Navíc paní učitelka na češtině byla týden nemocná, takže si mohla myslet, že už tyhle věci vím, když jsem tam byla na praxi na druhém oboru. Bohužel P. je sportovec, a tak často chybí kvůli tréninkům a pokud už na vyučování byl, je vždycky tak tichý, že jsem si ho nikdy moc nevšímala. Každopádně to pro mě byla zkušenost, že bych se měla sama dopředu zamýšlet nad možnými problémy a ptát se na všechno možné, co mě v souvislosti s výukou napadne. Příští týden, kdy jdu učit do 6.třídy už tuhle chybu určtitě neudělám.
662	153	německý jazyk	3	1	1	2	2	-1	3	2	Ve třetím reflektivním deníku bych chtěla popsat mou úplně poslední hodinu na škole. Měla jsem učit literaturu v 6. třídě. Paní učitelka mi předem řekla, jakým způsobem v literatuře s dětmi pracuje, že si nejdříve přečtou úryvek v čítance a pak vypracovávají otázky, které jsou vždy v čítance pod každým úryvkem. Já jsem však hodinu chtěla udělat tentokrát aspoň trošku jinak, protože si myslím, že literatura nemá být jen o tom, že si žáci přečtou nějaký text a pak zodpovídají otázky (které, jak jsem později zjistila, v mnoha případech ani zodpovědět nedokážou). Hodinu jsem tedy začala tak, že jsem na tabuli napsala nadpis a hlavní téma, které ten den zrovna v čítance měli začít dělat – byla to pohádka. Pak jsem se ptala žáků, co všechno je napadne, když se řekne pohádka. Děti v této fázi velmi ochotně spolupracovali. Myslím, že je překvapilo hlavně to, že se najednou nemusejí hlásit a cokoli řeknou, je vlastně správně, protože všichni pohádku od útlého dětství znají. Samozřejmě jsem měla nějakou představu o tom, co by určitě mělo být řečeno a zapsáno, takže k tomu, co neřekli, jsem se je snažila nějakým způsobem navést. V další fázi jsme si společně úryvek přečetli, což nakonec zabralo méně času, než jsem si myslela, protože článek byl docela dlouhý oproti jiným v čítance. Poté, co jsme si úryvek přečetli, jsme se zpětně podívali na to, co vymysleli a měli za úkol říkat, které věci v daném úryvku našli, např. děj, nadpřirozené bytosti atd. děti opět krásně spolupracovaly. V poslední části hodiny jsem jim rozdala pracovní listy z publikace Záznamy z četby pomocí grafických organizérů pro žáky 5. – 9. tříd, kde měli za úkol vybrat si jednu postavu u úryvku a namalovat nebo napsat, co se této postavě v úryvku stalo, co zažila apod. Někteří psali, někteří malovali, jeden chlapec dokonce namaloval komiks. Velmi příjemně mě překvapila zejména tato poslední část hodiny. Nakonec jsme se s paní učitelkou domluvily, že výsledné výtvory vystaví ve třídě, protože některé byly opravdu velmi povedené. Na úplný závěr hodiny, jsem dětem na rozloučenou rozdala bonbony a asi úplně nejvíc mě potěšilo, když se mě jeden chlapec zeptal, jak to, že už tam nebudu učit, že je to škoda, protože jsem prý byla dobrá učitelka. V tu chvíli mě dokonce i zamrzelo, že jsou mé letošní praxe už u konce a vlastně se i docela těším na další.
663	153	český jazyk	4	1	1	2	2	-1	3	2	Na škole, kde vykonávám praxi z češtiny jsem již měla možnost odučit si jednu dvouhodinovku v kvartě šestiletého gymnázia. Použila jsem při tom metodu, kterou jsme dělali v semináři Alternativní metody ve výuce češtiny. Úkol byl, aby si žáci přinesli (staré) noviny. V hodině pak měli z těchto novin a pouze s pomocí lepidla ve skupině postavit co nejvyšší věž. Podle původního zadání ještě na vrcholu té věže měl ležet tvrdý papír a na něm pětikoruna. Jelikož jsem však už nestihla sehnat tvrdé papíry, měli žáci pouze stavět. Poté, co jsem jim úkol zadala bylo vidět, že nejdřív neví, jak mají začít, některým se nejspíš honilo hlavou, co to po nich proboha chci. Měli na to zadaný čas 25 minut. Postupně se však práce jednotlivých skupin rozbíhaly. Bylo úžasné sledovat, jak všichni ve skupině pracují, navzájem si radí, dávají příkazy, co má kdo udělat a snaží se, aby zrovna ta jejich věž byla nejvyšší. V žádné skupině nebyl nikdo, kdo by jen stál a koukal nebo se snažil ulít. Po uplynutí časového limitu jsme vyhlásili vítěze a v posledních asi deseti minutách, které nám nakonec zbyly jsem se žáků zeptala, k čemu si myslí, že zadaná aktivita mohla sloužit. Objevily se nápady jako například „k plýtvání papírem,“ „komunikace,“ „utužení kolektivu“ atd. Nikdo moc nepřemýšlel nad tím, že je vlastně hodina češtiny, takže jsem se jich následně zeptala, k čemu si myslí, že taková věc může být v češtině, co asi bude následovat. Postupně jsme společně přišli na to, že v druhé hodině budou psát slohovku – konkrétně vypravování. Krátce jsme si pak zopakovali, jaké náležitosti má vypravování mít, jaké části, co vše mohou využívat – přímá řeč, … V následující hodině tedy všichni psali vypravování. Některým ani celá hodina na napsání nestačila, jiní měli hotovo celkem brzy. Na úplný závěr jsem žáky poprosila, aby mi na lísteček napsali zpětnou vazbu, jak se jim celá dvouhodinovka líbila, co by mi doporučili, abych změnila nebo co se jim celkově líbilo. Sama jsem je moc pochválila a když mi pak na konci hodiny zatleskali, skoro mě to dojalo. Ve zpětných vazbách jsem našla krásné vzkazy a poděkování za smysluplnou hodinu. I samotné slohové práce byly některé velice povedené. Někteří psali vypravování z pohledu stropu či samotných novin, příběh stromu od chvíle, kdy byl ještě stromem až do tohoto dne, kdy jej jakési ruce v podobě papíru mačkaly a lepily. Sama jsem byla s těmito dvěma hodinami moc spokojená a určitě se budu snažit, aby s podobnými pocity moji žáci odcházeli z většiny hodiny.
664	153	český jazyk	5	1	1	2	2	-1	3	2	Ve druhém reflektivním deníku budu psát o jedné hodině češtiny v maturitním ročníku. Jelikož zkouška dospělosti už klepe na dveře, je tato třída momentálně asi nejhůř zvladatelná z celé školy. Zrovna z češtiny, ale musí maturovat všichni, takže by člověk čekal, že se budou snažit alespoň v tomhle předmětu podat nějaký výkon. Ještě je asi nutné zmínit, že pan učitel, u kterého jsem na praxi, bere svou výuku dost vysokoškolsky, takže jeho hodiny probíhají spíš jako přednáška, což podle mého názoru ani na gymnáziu nemůže moc dlouhodobě fungovat – i v jiných hodinách vidím, že se studenti nudí a dělají všechno jiné než zrovna češtinu a vlastně jim ani nevadí, že jsem tam já. Ve zmiňovaném maturitním ročníku tedy hodiny probíhají také dost volně, ale asi nejhorší hodinu vůbec – a to počítám i praxi na ZŠ, jsem zažila tento pátek. Už když jsme s panem učitelem šli do hodiny, potkávali jsme některé maturanty, kteří ještě utíkali na záchod a kdovíkam. V hodině pak byl takový hluk, že jsem opravdu každou chvíli čekala, kdy panu učiteli rupnou nervy. Úplně běžně pak i v průběhu hodiny někteří studenti jen tak bez dovolení odešli z hodiny. Už vůbec nemluvím o tom, že většina těch, kteří v hodině aspoň zůstali, měli sluchátka v uších nebo aspoň koukali do telefonu a zbytek po sobě všelijak pokřikoval. Zkrátka, jako by v té hodině ani žádný učitel nebyl. Vrcholem všeho pak bylo, když přišla jedna mladší studentka s tím, že se třída má jít fotit. Jedna z maturantek jí oznámila, že se fotit nepůjdou, protože jim jejich třídní řekla, že se půjdou fotit až další hodinu místo tělocviku. Chvíli na to přišla učitelka, která focení organizovala a v tu chvíli jsem viděla, jak málo stačí, aby i takováto třída zmlkla, aby si uvědomili, že oni nejsou páni světa a že na ně přecejen nějaká autorita i platí. Pan učitel jen bezmocně stál a díval se, jak mu studenti odcházejí z hodiny. Když kolem něj procházel jeden ze studentů, slyšela jsem, jak říká „Hej, vy jste mi dal pětku, kámo!“ Následoval výbuch smíchu okolo jdoucích spolužáků, protože říct učiteli „kámo“ je teda vážně k popukání. Musím říct, že obdivuju pana učitele, že si tohle nechá líbit a zároveň je mi ho dost líto. Kdyby to byla jen tahle jedna třída, tak si ještě řeknu, že maturanti už to mají „na háku,“ tak si dovolí víc, ale i tak by se měli snažit do poslední chvíle – a hlavně v těchhle posledních dnech – aby si ty učitele, kteří s nimi k maturitě půjdou neznepřátelili. A zároveň, když jsem tohle viděla, říkala jsem si jak bych asi reagovala já, dovolili by si ke mně to samé? A chci vůbec učit, když tohle vidím?
665	154	historie a křesťanská výchova	1	1	2	2	2	2	3	1	Zeměpis Myslím, že mám štěstí. Paní učitelka se zdá být milá. Asi si budeme rozumět. Působí na mě velice sympaticky. Hodiny má dynamické a zajímavé. Od toho se odvíjí i chování a spolupráce žáků. Nikdy jsem neviděla tolik zaujatých tváří. Některé rysy její výuky bych ráda převzala. Po krátkém úvodu tématu chce od žáků slyšet, co o dané věci ví. Ať už je to cokoli. Formou drobné odměny motivuje žáky k aktivitě. Za dobrou připomínku dostanou nálepku, za tři získané nálepky následně dobrou známku. Nikdo se nebojí něco říct a žáci se předhánějí v tom, kdo se přihlásí první. Nejlepší připomínky děti napíší na tabuli a tím si vytvoří zápis. Učitelka celou aktivitu řídí a směřuje správným směrem. Nebo jiný příklad. Bez úvodu pustí prezentaci s fotkami. Vše je podkresleno jemnou hudbou. Děti mají vše pozorovat a následně napsat klíčová slova na tabuli. Tématem byl dopad chudoby v částech Afriky. Následně se s klíčovými slovy pracovalo dále. Sama jsem se cítila velice příjemně a zaujatě jsem čekala, co bude následovat. Paní učitelka je velmi aktivní, a tak nebyl nejmenší problém domluvit terénní výuku, kterou jsme řídili s ostatními praktikanty. Měli jsme k dispozici tři hodiny. V úvodní hodině jsme děti seznámili s podstatou geocachingu, s prací GPS, mapami a výpočtem měřítka. Ve výkladu jsme se střídali a paní učitelka celé naše počínání pozorovala. Ačkoli to byl můj první výstup v rámci praxe, cítila jsem se uvolněně a přirozeně. Následně jsme šli do terénu. Pro děti byly nachystány tři stanoviště s drobnými geografickými úkoly. Třídu jsme rozdělili do tří skupin, aby byl jejich zážitek intenzivnější. Děti neměly problém s respektováním cizí autority a s úkoly i technikou si poradily dobře. Na závěr měly napsat svůj pocit z předchozí aktivity. S radostí jsem pozorovala, jak se mezi nimi objevují slovní spojení jako: „Skvělý zážitek!“, „Nová zkušenost.“, „Supr!“…. Následně jsme dostali zpětnou vazbu od paní učitelky, která velmi dobře vystihla naše slabé i silné stránky a navrhla nám možnosti zlepšení, za což jsem jí velmi vděčná. Dějepis Od hodin dějepisu jsem měla velké očekávání a těšila jsem se na ně. Bohužel jsem byla nemile překvapena. Hodiny vede mladý učitel, krátce po absolvování. Nečekala jsem zkušeného a ostříleného pedagoga, ale přinejmenším jsem očekávala, že své hodiny zpestří prací s různými médii. Nicméně jeho výklad se opírá pouze o suchou četbu z učebnice či klasickou frontální výuku. Bez PowerPointu, bez obrázků, bez knih, bez replik… Postrádala jsem také dostatečný úvod tématu a na závěr krátkou rekapitulaci nejdůležitějších bodů, které by si děti měly zapamatovat. Atmosféra ve třídě byla odpovídající. Děti byly nesoustředěné. Převážně si malovaly nebo si povídaly se spolužáky. Nebyla jsem překvapená. Ani já jsem neudržela svou pozornost. Uvnitř sebe bojuji s myšlenkou, zda bych měla pedagoga na toto upozornit, nebo raději nechat vše plynout… Upřímně budu věřit, že se systém vedení jeho hodin zlepší.
666	154	historie a křesťanská výchova	2	1	2	2	2	2	3	1	Ačkoli učitelská praxe probíhá již pár týdnů, k učení samotnému jsem se však pořádně nedostala, protože mě skolila jedna z podzimních nemocí. Hodnotit tedy můžu pouze náslechy. Hodnocení oborů provedu jednotlivě, protože mé dojmy jsou diametrálně odlišné. Zeměpis: Jak jsme v minulém zápise již naznačila, má provázející učitelka na zeměpis mi sedí v každém ohledu. Přes svou osobnost, sympatické vystupování. Až po její metodiku a didaktické postupy. Snaží se mi v každém ohledu vyjít vstříc a sama přichází s novými návrhy a nápady, které mi nabízí. Ačkoli jsem, s výjimkou terénní výuky, vykonala pouze náslechy, snaží se mi je zpestřit a předvést nejrůznější aktivity. Například minulou hodinu s žáky chtěla zopakovat tematický celek – Afrika. Měla pro děti přichystanou aktivitu – Pexeso a AZ kvíz. Při pexesu vybrala dvojici, která musela za dveře. Ostatním žákům zadala do dvojic termíny, které spolu nějakým způsobem souvisely. Následně byli studenti puštěni zpět a museli dvojice, které k sobě patří, správně vyhledat. Předvedla tak, že látku lze opakovat bez testů a zábavnou formou. Atmosféra třídy byla velmi pozitivní. Žáci se aktivity rádi účastnili a hodina jim příjemně uběhla. Dějepis: V minulém zápise o zkušenosti z náslechů dějepisných hodin jsem představila osobu mladého doprovázejícího učitele a první znepokojení z jeho přístupu k práci. Bohužel musím konstatovat, že tato výuka probíhá zatím beze změny. Učitel spoléhá na efekt frontální výuky a do svého výkladu nezapojuje žádná média. Poslední hodina s ním byla ještě znesnadněná jeho špatnou náladou. Ačkoli žáci, u kterých výuka právě probíhala, neměli na jeho negativní náladě žádný vliv, stejně se to odrazilo v jeho chování k nim. Nepředpokládám, že takové počínání byl vědomé, nicméně se k žákům choval jízlivě a látku podával ještě více bez jakéhokoli nadšení. Atmosféra třídy tím byla značně poznamenána. V příštím týdnu mám vyučovat v obou předmětech, tak jsme zvědavá na reakce žáků a na vývoj zbylých událostí.
667	154	historie a křesťanská výchova	3	1	2	2	2	2	3	1	Tento týden proběhly velké změny. Konečně jsem se dostala k samotnému vyučování. Hodin jsem měla hned několik v obou předmětech. Pro ukázku uvedu jen vybrané z nich. Zeměpis: V zeměpise jsem dostala za úkol zpracovat téma Atlantský oceán pro 7. ročník. Přípravu jsem si udělala poctivě a trvala mi asi 2,5 hodiny. Po žáky jsme měla k úvodu nachystaných několik otázek na procvičení a stejně tak vlastní úvahou měli rozklíčovat téma hodiny. Následoval výklad podpořený prací z učebnice a ukázkami u nástěnné mapy. Pro žáky jsem měla také nachystáno video, které se věnovalo problematice světových oceánů. Trvalo asi 6 minut a po videu měla následovat diskuze, zapsání nejdůležitějších hesel na tabuli, zápis a revizní otázky na závěr. Nicméně třída, kterou jsem měla jako první, má nehezkou pověst na celé škole. Je v ní hned několik problematických žáků. Já jsem tuto informaci neměla a musím uznat, že mě jejich chování zaskočilo. Má provázející učitelka byla v hodině přítomna, ale nedomluvily jsme se, zda mi do hodiny bude zasahovat, nebo si ji mám vést podle vlastního uvážení. Důsledkem bylo to, že jsme nevěděla, jak moc si můžu dovolit proti žákům vystoupit. Celou hodinu mi to rozhodilo. Nicméně třída hezky reagovala na video, ačkoli následná diskuze za moc nestála. Provázející učitelka mi hned po hodině poskytla hodnotnou zpětnou vazbu a navrhla, abych si hodinu se stejný tématem mohla odučit v paralelní třídě 7. ročníku. Přípravu na tuto hodinu jsme si lehce upravila podle jejich rad. Hodina s druhou třídou byla naprosto odlišná. Žáci velmi hezky spolupracovali, byli ukáznění, velice bystří a hodina měla naprosto jiný náboj. Myslím ale, že situace v první třídě by byla jiná, kdybych ve vyučování byla sama. Přítomnost provázející učitelky mě samotnou lehce znejistila a mé vystupování nebylo zcela přirozené a ne tolik autoritativní, jaké by mohlo být. Příště vyzkouším poprosit provázející učitelku, abych byla se třídou sama. Sama jsme zvědavá na výsledek. Dějepis: V dějepise jsem si také odučila vícero hodin. Pro představu uvedu hodinu v 6. ročníku. Zde jsem měla představit látku Starověkého Egypta. Tato látka je mi blízká a sama k ní mám spoustu materiálů, což bylo jen ku prospěchu. Žáci pracovali s nástěnnou mapou, učebnicí, viděli obrázkové ukázky v PowerPointu, dostali práci ve skupinkách (např. cvičení, kde si mohli vyzkoušet rozluštění hieroglyfů). Celá hodina proběhla v klidu, žáci byli aktivní a v tomto případě mě nic nezaskočilo. Provázející učitel mi po hodině sám dal zpětnou vazbu, která byla přínosná. Celkově jsme měla z dějepisných hodin dobrý pocit, ačkoli vím o drobnostech, na kterých musím zapracovat.
672	155	fyzika, chemie a technická výchova	3	1	1	2	1	1	2	1	V pondělí první hodinu jsem se ocitla na náslechové hodině ve třídě 6.A. Tématem vyučovací hodiny byla kružnice, střed úsečky a délka úsečky. Paní učitelka na tabuli narýsovala kružnici a kruh a jednotlivé kroky soustavně popisovala. Žáci rýsovali do sešitu. Společně si vysvětlili rozdíly mezi těmito geometrickými útvary. Když žáci něco nevěděli, tak někteří vůbec nebrali zřetel na to, že by měli zvednout ruku a přihlásit se a místo toho pokřikovali. Paní učitelka vše trpělivě popisovala a mnohé dotazy znovu a znovu vysvětlovala. Poté měli žáci samostatně pracovat v učenici Taktik: Hravá matematika. Líbilo se mi, že se paní učitelka žáků často ptá, zda všichni ví, co mají dělat a jak postupovat v řešení jednotlivých příkladů. Čtvrtou vyučovací hodinu jsem byla na náslechové hodině v 7.A. V úvodu vyučující zhodnotila logickou olympiádu slovy „nikdo nic“, což bylo velmi výstižné. Účast v této olympiádě byla dobrovolná a žáci měli možnost vypracovat ji doma. Dopředu byli instruováni o tom, že každý, kdo se zúčastní (bez ohledu na umístění či výsledek) získá jedničku, která bude mít stejnou hodnotu jako písemný test. Vzhledem k těmto okolnostem se mi zdál nezájem enormní. Ze 7mé třídy se logické olympiády nikdo nezúčastnil. Měla jsem možnost nahlédnout do účastní listiny této olympiády. Z celého druhého stupně se zúčastnilo všehovšudy přibližně 20 žáků. Nezájem ze strany žáků mě hodně zaskočil a zajímalo by mě, čím to je. Ze svých školních let si pamatuji, že o tyto olympiády byl u nás vždy velký zájem, a to získali jedničku pouze úspěšní řešitelé úloh. Poté se normálně probíraly desetinná čísla, zlomky a čísla smíšená. Při samostatné práci jsem chodila po třídě a snažila se žákům vysvětlit to, čemu nerozuměli. Ve čtvrtek jsem měla výuku v 7.A vést já. Měla jsem trochu obavy, protože má první vyučovací hodina neproběhla podle mých představ. Probírala jsem učivo sčítání a odčítání zlomků. Nachystala jsem si pracovní listy. V první části hodiny jsem žákům zkoušela názorně vysvětlit problematiku sčítání a odčítání zlomků na tzv. koláčích. A poté jsem je nechala samostatně pracovat. Chodila jsem po třídě a pomáhala žákům, kteří si nevěděli rady. Když něčemu nerozuměli více než 3 žáci, tak jsem daný příklad vysvětlila na tabuli všem. Tato hodina probíhala dle mého názoru celkem dobře. Žáci pracovali a reagovali na mé dotazy. U sebe jsem zaznamenala slova „jo“ a „jasný“, kterých bych se chtěla v budoucnu vyvarovat (říkám je automaticky a až poté, co je řeknu si uvědomím, že nebyly vhodné). Jako další nedostatek bych zmínila, že jsem na konci hodiny nestihla s žáky probrat správné řešení příkladů. Po hodině jsem se domluvila s vyučující, že to s žáky proberu další vyučovací hodinu. V pátek jsem měla svou první vyučovací hodinu chemie. Byla jsem v 9.A a nutno podotknout, že jsem měla dle mého názoru ztížené podmínky. Byl pátek, poslední vyučovací hodina, a navíc jsem neměla kdovíjak atraktivní téma - uhlí. V úvodu hodiny jsem žákům ukázala hnědé uhlí, černé uhlí, lignit a antracit. Nejdříve jsem žáky nechala hádat. Následně jsme si jednotlivé příklady charakterizovali a poté už žáci sami dokázali určit, co je co. Dále jsem měla nachystané pracovní listy, které byly zaměřeny na práci s textem a jeho správné pochopení. Chvíli jsem žáky nechala pracovat samostatně a následně jsme celý pracovní list prošli společně a provedli shrnutí učiva z této hodiny. Co se týká rozvržení hodiny, tak jsem byla spokojená. Vše, co jsem měla nachystané, jsme tak akorát stihli, a ještě jsme stihli shrnout a zrekapitulovat učivo. Žáci pracovali, ale bylo znát, že je u nich puberta v „plném proudu“. Někteří se tvářili otráveně, jiní občas vykřikovali poznámky mimo téma, ale všichni alespoň trochu pracovali. Trochu mě rozhodil chlapec v poslední lavici, který se tvářil hodně opovržlivě. Chvíli ležel na lavici, za moment se zase tvářil otráveně a zdálo se, že vše, co říkám, už dávno ví. Po hodině mi paní učitelka řekla, že to je takový „všeználek“. Na 10 hodin týdně má asistenta. Jako asistent mu chodí jeho babička, která ani nesedí v lavici s ním, ale sedí v uličce vedle jeho lavice. Nijak mu nepomáhá a žák sám jí tam prý nechce. Chlapcovy babičky mi bylo trochu líto a na druhou stranu se mi zdálo, že její práce asistenta je zde bezvýznamná. Navíc se mi zdálo, že vzhledem k tomu, je žák vyčleněný z kolektivu. Příští týden mě čeká vyučovací hodina v paralelní třídě na stejné téma. Jsem zvědavá, jak bude ten stejný program hodiny probíhat v jiném kolektivu a za jiných situačních podmínek.
673	155	fyzika, chemie a technická výchova	4	1	1	2	1	1	2	1	V rámci svých druhých oborových praxí jsem zatím absolvovala pouze 4 náslechové hodiny, takže nemám příliš o čem psát. Napíši tedy o svých prvních dojmech ze školy a o komunikaci s provázejícími učiteli. Když jsem šla poprvé do školy ohledně průběhu praxí, tak se nás sešlo přibližně 10 studentů. Paní zástupkyně nás zavedla do nějaké prázdné učebny, zkontrolovala prezenční listinu a ve zkratce nám řekla něco o našem pohybu po škole. Očekávala jsem, že se dozvím jména provázejících učitelů, jejich rozvrhy, kde je najdu a další podstatné věci, avšak nic z toho jsem se nedozvěděla. Pouze, že musíme zdravit učitele a že je to naše vizitka, což se mi zdá jako samozřejmost. Paní zástupkyně byla prudká a vůbec ne vstřícná. Zvýšeným hlasem na nás opakovaně „hulákala“, jak to, že nemáme připravené dotazy a jak si to jako představujeme. Dále jsme si musely vše najít a pozjišťovat samy. Přičemž jsem tedy hledala své dvě provázející učitelky po škole sama. Během první přestávky se mi podařilo najít první paní učitelku, se kterou jsem se v pořádku seznámila a domluvila. Druhou však ne. Čekala jsem tedy do další přestávky s tím, že snad druhá paní učitelka dojde do kabinetu. Ani během druhé přestávky se mi nepodařilo najít druhou paní učitelku, tak jsem se šla znovu zeptat paní zástupkyně, zda by mi neporadila. Až po těchto dvou hodinách čekání jsem od paní zástupkyně dozvěděla, že paní učitelka je na divadle. Normálně bych nad tím čekáním „mávla rukou“, ale ten přístup se mi příliš nelíbil. Po tomto úvodu jsem měla hodně smíšené dojmy. Komunikace s paní učitelkou z matematiky však pro mě byla příjemná. Zatím na mě působí mile a snažíme se vzájemně otevřeně komunikovat. Paní učitelka je ve škole nová (od února) a je to poznat i ve výuce. Je vidět, že má zkušenosti a jen tak ji něco nerozhodí. Žákům se snaží udělat výuku zajímavou a na konci hodiny zařazuje hry, tangramy, sudoku atd.. Pro mě osobně bylo velmi zajímavé sledovat, jak žáci, kteří byli početně slabší, tak při práci s tangramy „zazářili“ a dokázali úkoly vyřešit mezi prvními. Bylo vidět, že i žáky samotné to baví a motivuje. U druhé paní učitelky jsem zatím náslechové hodiny neměla.
674	155	fyzika, chemie a technická výchova	5	1	1	2	1	1	2	1	Na praxích jsem zatím odučila více hodin na matematice. Učivo zaměřené na přímou a nepřímou úměrnost jsem měla možnost učit v 7.A i v 7.B. Vždy, když mám možnost učit stejné učivo v paralelních třídách, tak je to pro mě zajímavé. Pozoruji docela velké rozdíly v kolektivu, a hlavně v komunikaci se mnou. V 7.A se většina žáků snaží počítat, aktivně reagují na mé otázky a sami chtějí chodit k tabuli. V 7.B je to přesně naopak. Všechno jim musím říkat. Musím chodit po třídě a kontrolovat, jestli si píší do sešitu a počítají. Když jsem nějakého žáka oslovila, aby šel k tabuli, tak na mě koukal, jako bych si dělala randu a musela jsem ho několikrát pobídnout, než šel k tabuli. Osmé třídy mají obě zvláštní kolektiv. Ani jedna z těchto tříd není pospolitá. V každé této třídě jsou alespoň 2 žáci, kteří působí, jako by byli vyčleněni z kolektivu. Fungují jako samostatné jednotky a nekomunikují s ostatními. Což je určitě špatně ... Na druhou stranu, abych nebyla zas tak negativní, tak musím říct, že jsem v jedné 8mé třídě byla velmi mile překvapená. Byl pátek, první hodina po obědě a já měla učit mnohočleny. Bylo to docela náročné, vzhledem okolnostem. Avšak byl tam jeden žák, který celou hodinu počítal a měl, dle mého názoru, hodně dobré znalosti. Šlo o romského žáka. Bylo vidět, že dané problematice rozumí oproti většině svých spolužáků. S mnou provázející paní učitelkou na matematiku si rozumím dobře. Vždy jí na rovinu řeknu, z čeho mám obavy, kde se necítím jistě a vím, že by mě kdyžtak „zachránila“. Ze své provázející paní učitelky na chemii jsem měla nejdříve smíšené pocity. Působila na mě hodně odměřeně a přísně. Nyní, s odstupem času však musím říct, paní učitelka je super. Každou hodinu má promyšlenou a výuku pořád aktivně upravuje/obměňuje. Tyto hodiny určitě nejsou stereotyp, a i pro mě samotnou jsou zajímavé a naučné. Je vidět, že paní učitelka problematice rozumí, umí znalosti předat a u žáků má respekt. Navíc jsem byla překvapena tím, jaké znalosti žáci v chemii mají. Z těchto náslechových hodin odcházím většinou nadšená a docela motivovaná.
675	156	český jazyk	1	1	1	3	2	2	2	2	Z úplně první hodiny na praxi jsem měla dost rozporuplné pocity. Měla jsem pocit, že je v hodině velký nepořádek a žáci o hodinu nemají zájem. Všimla jsem si několika chybek, které učitelka udělala. Zrovna jsme se o tom bavili den předtím v didaktice, tak mě to asi bylo do očí. Chyběl mi na začátku nějaký warm-up nebo nějaká jiná aktivita, aby se děti dostaly do angličtiny a do dané látky. Také třeba rozdělila děti do skupinek a pak vysvětlovala zadání úkolu. Děti ji v tu chvíli vůbec nevnímaly. Docela mě zarazilo, když mi učitelka řekla, že to dětska nezajímá. Byla jsem v šoku, že s tím tak byla smířená a nechala je prohlížet si v hodině nějaký katalog. Říkala jsem si, že děti něvědí, o co mají mít zájem. Pokud je pro předmět nenadchne učitelka, děti se pro něj většinou samy od sebe nenadchnou. Já bych se tedy takto nenechala odbýt a snažila bych se děti namotivovat a nadchnout pro angličtinu. Za několik let si budou vyčítat, že se anglicky učí tolik let a po takové době pořád nic moc neumí. Chyběla mi tedy motivace a nadšení učitelky. Také se mi nelíbila kázeň. Výhružky mi přišly plané, chtělo by to dotáhnout do konce. Hodnotila bych i práci v hodině. Třeba malé známky a pak vznikne jedna velká. V hodině češtiny se učitelka ptá na všechno dětí. Chce, aby si na to přišly samy. Líbilo se mi, že to nebyl holý výklad a děti pouze neposlouchaly učitelku. Na druhou stranu byl v hodině ruch a učitelka neustále někoho napomínala. Přišlo mi docela šílené, když jednou řekla pět slov k výkladu, někoho napomenula, tři slova z výkladu a znovu někoho napomenula. Hodnotila bych práci v hodině, ideálně na malé známky a z nich by vznikla jedna velká. Dětska by přestalo bavit sbírat pětky za neustálé vyrušování. V průběhu výkladu píše učitelka zápis na tabuli. Líbí se mi, že je to v bodech, je to stručné a přehledné. V hodině angličtiny učitel mluví převážně anglicky, což mi přijde skvělé. První skupina deváťáků mě dost překvapila, protože žáci udrželi pozornost skoro po celou hodinu, i když mi to přišlo dost náročné. Učitel měl v hodině pořádek a nikoho nemusel okřikovat. Jde vidět, že to je první skupina a že je ve třídě méně žáků než v normálních hodinách.
676	156	český jazyk	2	1	1	3	2	2	2	2	V pátek jsem se šla podívat do hodin jiné češtinářky a kromě dvou češtin jsem byla i v jejím dějepise. A byla jsem nadšená. Je jasné, že hodiny byly jiné už tím, že všechny byly u šesťáků, ale celá ta atmosféra byla nezapomenutelná. Hned po chvíli mi bylo jasné, čím to je. Tato učitelka je skvělá osobnost. Její hodiny i samotná její přítomnost jsou moc příjemné. Má moc ráda děti i předměty, které učí. Je nesmírně pozitivní a velmi inspirativní. Moc milá, otevřená a vtipná. Byla pro mě radost sledovat její hodiny. Opět jsem si uvědomila, že hodiny jsou takové, jaký je učitel a jeho přístup. Je samozřejmé, že každý učitel není takovou silnou osobností, jako je tato paní učitelka, ale uvědomila jsem si, že je to o práci na sobě. Cílem je vyzdvihnout své přednosti a skrze ně zapůsobit na žáky. Osobnost učitele se skládá z mnoha částí. Je potřeba pracovat na každé z nich, protože z nich se skládá celek. Úplně na všem se dá pracovat. Je důležité se neustále rozvíjet a nechat se ovlivnit druhými. Inspirovat se a inspirovat druhé. Co se týká hodin angličtiny, také jsem byla v hodinách jiné angličtinářky a bylo to příjemné. Byla to třetí skupina, ale pracovali svým tempem a bylo to poklidné. Učitelka nemá problém stále znovu vysvětlovat úplně základní věci. Děti se proto nebojí ptát na vše, čemu nerozumí. I když to jsou mnohdy věci, které by už dávno znát měly.
677	156	český jazyk	3	1	1	3	2	2	2	2	A je to tady. Píšu svůj třetí záznam z praxe a mám pocit, že se můj náhled na celou praxi, učitelství i mě jako učitelku úplně změnil. Vždycky jsem si dokázala představit samu sebe jako učitelku angličtiny. S tím jsem problém neměla. Ale jako učitelku češtiny jsem si samu sebe představit nedokázala. Asi mi to prostě přišlo nereálné. Asi jsem nevěděla, jak učení češtiny uchopit a myslela jsem si, že pro to nejsem dost dobrá. Existuje spousta věcí, které vůbec nevím, nikdy jsem je neslyšela, nebo mám alespoň pocit, že jsem je nikdy neslyšela. Výzvě odučit několik hodin češtiny jsem se postavila čelem a i když mi příprava na hodiny zabrala opravdu dlouhý čas, byla jsem s učením spokojená a viděla v tom smysl. Uvědomila jsem si, že až budu učit, vytvořím si v tom svůj systém, který mi bude vyhovovat. Také jsem si uvědomila, že je strašná škoda, že velké množství žáků nemá češtinu rádo. Úplně jsem měla chuť je pro češtinu nadchnout a dokázat jim, že to nemusí být vůbec nuda. Další věc, která s tím dost souvisi, je to, že už několikrát mě napadlo, co já na tom učitelství vlastně dělám. Vždycky jsem měla děti ráda a bavilo mě předávat jim něco smysluplného, ale na vysoké škole jsem měla několikrát pocit, že v daných oborech nejsem dostatečně dobrá a spoustu věcí vůbec neznám. Jak můžu učit něco, čím si nejsem 100 % jistá? Nebo něco, co si musím před hodinou sama nastudovat nebo pořádně zopakovat, protože si to už nepamatuji? Díky praxi se mi opět přihodil dílek do mozaiky a já něco pochopila. Po skončení mé první hodiny angličtiny na letošní praxi (předtím jsem už AJ učila) mi provázející učitel řekl, že jsem danou látku dost dobře vysvětlila. Bylo to přehledné a skvěle jsem to i zapsala na tabuli, takže to děti mohly krásně pochopit. A po druhé hodině mi řekl, že už mi to říkal minule, že umím skvěle vysvětlovat. Po té první hodině jsem z hodiny měla dobrý pocit, děti to opravdu pochopily a krásně se mnou spolupracovaly. Při druhé hodině jsem nestihla dovysvětlit úplně vše, co jsem chtěla a bylo potřeba, ale ku podivu jsem nebyla zklamaná, že jsem vše nestihla a že ne všechny děti vše pochopily. Spíše jsem pocítila strašnou touhu ve vysvětlování pokračovat, aby to úplně všichni pochopili a mohli používat správně. Takže jsem cítila motivaci a nadšení do učitelské profese. Jsem strašně vděčná za slova provázejícího učitele, protože jsem si uvědomila, že právě to, že si nepřipadám jako odbornice ve svém oboru mě vede k tomu, že se snažím si všechnu látku pořádně utřídit než jdu učit. (Nikdy bych nevysvětlovala něco, čemu bych nerozuměla a neměla sama řádně vstřebané a utřízené.) Díky tomu mému utřízení mě už předem napadne velké množství otázek, které by mi mohli žáci položit. Při výkladu tedy rovnou vysvětlím i to, co by mohlo žáky napadnout. Strašně ráda používám i tabuli, kde mohu vše přehledně zaznamenat. Pokud někdo nepochopí mé vysvětlování, podívá se na tabuli, kde vše podstatné najde. Ráda látku zjednodušuji a využívám různých příkladů, aby to nebyla jen planá teorie a mělo to smysl. Zastávám názor, že méně je někdy více.
678	156	anglický jazyk	4	1	1	3	2	2	2	2	V letošním semestru praxi vykonávám na dvou školách. Je to z toho důvodu, že se nám na magisterském stupni sloučily dva obory, takže v rámci jednoho mého oboru studuji učitelství pro základní a střední školy. Jednou během studia musím praxi absolvovat na střední škole, takže v tomto semestru k tomu došlo. Pár mých spolužáků mi může namítnout, proč jsem nešla na osmileté gymnázium, kde bych mohla učit angličtinu na nižším gymplu a češtinu na vyšším gymplu. Já jsem ale nechtěla jít na gymnázium, protože si nepřipadám dostatečně kompetentní k výuce na gymnáziu a také mám gymnázium vystudované, takže dobře vím, jak tam výuka probíhá. Chtěla jsem si vyzkoušet klasickou střední školu, protože o ní jsem moc představu neměla. Prvně jsem si domlouvala střední školu zdravotnickou, ale ta mi nakonec nevyšla. Na poslední chvíli jsem tedy musela vzít střední školu polytechnickou, která nabízí svým studentům učební obory zakončené výučním listem, maturitní obory a nástavbu s maturitou. Zatím jsem byla pouze na té střední škole, protože se mi časově nedaří skloubit obě školy. Co je ještě komplikující, studenti střední školy jsou týden ve škole a týden na praxi, takže každý učitel má dva rozvrhy, jeden pro sudý a jeden pro lichý týden. Abych mohla praxi zdárně vykonat na obou školách, musím se svým rozvrhem skloubit místo jednoho rozvrhu rozvrhy tři. Bude to tedy zajímavé… Jak jsem se už zmínila, byla jsem zatím pouze na střední škole. Když jsem šla do té školy poprvé, vůbec jsem nevěděla, co mohu očekávat. Jsem zvyklá na výuku na gymnáziu, takže škola, do které chodí asi z 98 % kluci, byla pro mě velká neznámá. Musím říct, že jsem byla velmi příjemně potěšena. Má provázející učitelka je velmi příjemná a s kluky si vede přímo skvěle. Líbí se mi, jak s nimi pracuje a jak se je snaží zaujmout. Ví moc dobře, že kluci jsou šikovní hlavně manuálně, takže je český jazyk zase tak moc oslovit nemůže. Snaží se jim hodiny zpříjemnit a nezahlcuje je zbytečnými informacemi. Paní učitelka se mi od první chvíle moc pěkně věnuje. Vše mi ochotně vysvětluje a dává mi užitečné rady, které často převzala od svých předchozích kolegyň. Strašně se mi líbí ten její přístup. Je si moc dobře vědoma, že jsme všichni jenom lidé, kteří se mohou (a mají) navzájem obohacovat. Ukázala mi spoustu různých materiálů a je ochotná mi pomoct. Líbí se mi i její přístup ke studentům. Své studenty dobře zná, takže do každé hodiny vloží různé narážky a vtípky, kterým se se studenty zasměje. Hned první den mi řekla, jak vnímá rozdíl mezi sebou a studenty. Nebere to tak, že ona je ten učitel a oni jsou ti studenti, ale ona má tu maturitu a oni ji chtějí. To mně přišlo skvělé. Sama jsem přemýšlela, jak si můžu stoupnout před plnou třídu kluků, kteří jsou o hlavu vyšší než já a je jim kolem dvaceti. Říct si, že já jsem ta učitelka a oni jsou ti studenti, mi přišlo dost zvláštní. Pokud si ale opravdu řeknu, že já jsem ta, co tu maturitu má (a k tomu i bakalářské vzdělání v daném oboru), jsem ta osoba, která je k té maturitě může připravit a dostat je k ní. To už mi přijde hned lepší. Je důležité umět se na věci dívat z různých úhlů…
679	156	anglický jazyk	5	1	1	3	2	2	2	2	Jak jsem už zmínila v předchozím deníku, praxi z českého jazyka vykonávám na střední škole. Je to pro mě nesmírně obohacující zkušenost, protože jsem chodila na gymnázium. Byla jsem tedy zvyklá na vyšší úroveň vzdělávání; na vyšší nároky i více záběrové a detailnější pojetí učiva. Vždy jsem byla zvyklá, že vše, co je potřeba se naučit, se student v nějakém časovém období naučí. Většina gymnazistů je naučená dostat do své hlavy požadované učivo během jedné noci. Po testu nebo zkoušení tyto informace z hlavy vypustí a po pár dnech si nepamatují, z jaké látky psali test. Je tedy pro mě nesmírně zajímavé mít před sebou studenty, kteří jsou šikovní převážně manuálně a během noci do své hlavy nevměstnají takové množství informací. Nemají takovou dobrou paměť a nevidí v tom ani žádný smysl. Je tedy zapotřebí jim informace mnohem lépe propojovat a informace jim předávat jiným způsobem. Snažit se zaujmout co nejvíce smyslů. Nemá žádný smysl jim dávat půlhodinový výklad, ani jim dávat k přečtení nějaké texty. Nic obsáhlejšího číst nebudou. Díky této zkušenosti jsem se naučila vyhledávat cokoli, co je spojené s tématem hodin. Učitel, aby studentům něco opravdu předal, musí převážně hledat na internetu různá videa, ukázky z filmů, interaktivní prezentace, fotky apod. Musí látku zjednodušovat, nemít přehnané nároky na studenty a převádět učivo do jazyka, kterému studenti rozumí. Uvědomila jsem si, jak je důležité znát své studenty a jejich schopnosti pobrat učivo. Dobrý učitel by měl zvládat přizpůsobovat učivo svým studentům. Praxi z anglického jazyka vykonávám na základní škole. Poprvé jsem zde učila žáky pátých a třetích tříd. Jsem za to velmi ráda, protože jsem měla zkušenost s výukou angličtiny pouze u starších dětí. Uvědomila jsem si důležitost provázanosti hodin, i když na praxi to úplně není možné. Jako praktikantka si připravuji hodiny jednorázově a ve stejné třídě učím opět až další týden. Na druhém stupni jsem si uvědomila, jak je důležité znát své žáky po stránce spojené s chováním. Vědět, kdo s kým nemůže sedět a kdo pochází z jakého prostředí. Jako praktikanta nemohu mít nikdy dostatek informací, které jsou tak potřebné. Učitel, který své žáky dobře zná, ví, co přesně a v jakou denní dobu od svých žáků může očekávat. Ví, jak zvýšit produktivitu svých svěřenců a co přesně na ně platí. Jenom tak může dosáhnout dobrého předání informací.
680	157	speciální pedagogika	1	1	1	1	1	1	1	1	"Dnes jsem strávila na praxi tři vyučovací hodiny. První na VZ, druhou speciálně pedagogickou péčí, třetí opět VZ. Rozdílnost přístupu mých dvou provázejících učitelek (dále PU) jsem zaznamenala již při prvním kontaktu s nimi. Nicméně dnešní zážitek mě naprosto odzbrojil. První hodina VZ začala kázeňským pokáráním jednoho z žáků za vulgární vyjádření v pracovním listě. PU začala na žáka křičet a chtěla po něm, aby se k danému problému vyjádřil.V té chvíli jsem neměla tušení, čeho se žák dopustil a sledovala spíš jak na situaci reaguje třída. Hodina pokračovala tandemovou výukou, kdy jsme se s žáky dívali na video a v jeho průběhu komentovali a diskutovali nad jednotlivými tématy. Překvapilo mě, jak mě třída přijala a jak na mé dotazy žáci reagovali, přestože mě viděli poprvé. Téma žáky natolik zaujalo, že jsem s nimi vedla diskusi i o přestávce. Už z hodiny jsem cítila, že se potřebují na určité informace doptat a nepřišlo mi vhodné jejich zájem utnout zvoněním. PU se diskuse o přestávce nezúčastnila. Z celé hodiny jsem měla velmi dobrý pocit. Měla jsem velkou radost, že žáci projevili takový zájem, přestože bylo patrné napětí ze začátku hodiny. Zajímalo by mě, jak by hodina probíhala, kdyby začala v lepší atmosféře. Druhou vyučovací hodinu jsem strávila speciálně pedagogickou péčí. Tentokrát byla poskytována dvěma žákům s dyslexií. PU SP mě již před začátkem práce s dětmi seznámila s pomůckami, odpověděla moje (ač jakkoli hloupé) dotazy velmi ochotně a okomentovala je praktickými radami. Již od prvního setkání cítím s PU SP souznění v mnoha ohledech, proto se nebojím na cokoli zeptat, poprosit o pomoct atd. Samotnou SP péči vedla PU SP, já jsem spíše asistovala u jednotlivých úkolů, pokud s nimi měli žáci nějaký problém. Co se týče SP péče, pozoruji na sobě, že se přímé práce s žáky trochu obávám, abych žákům spíše nepopletla hlavy. Zároveň vím, že mám oporu v PU SP a po třech hodinách praxe se již těším na SP péči, kterou povedu sama. Celá SP péče proběhla v klidné a přátelské atmosféře. Opět mě překvapilo, jak automaticky mě žáci přijali. Z hodiny jsem odcházela dobře naladěna s chutí do práce na další hodinu VZ. PU VZ se zdržela, jelikož měla dohled na chodbě během přestávky. Do třídy jsem šla tedy sama s paní asistentkou. Třída byla logicky rušná po přestávce. Poté co jsem stoupla před tabuli, děti ztichly, což mě překvapilo, protože jsem měla v plánu počkat na PU a až poté začít hodinu. Nicméně jsem využila klidu ve třídě a začala hodinu. Do příchodu PU jsem se stihla jen představit a vysvětlit žákům, proč jsem v jejich hodině. I tak jsem se cítila před žáky těch pár okamžiků velmi dobře. Po té do hodiny přišla PU a začala na žáky okamžitě křičet, kvůli incidentu který se stal o přestávce. Nicméně ona u něj nebyla, protože dozor měla na jiném patře. Křik PU trval alespoň 10 minut. Po prvních pár větách jsem na sobě začala pozorovat, že mám sama strach a vůbec mi to není příjemné. Což mě znejistilo, protože jsem si musela uvědomit, že se mě daná situace vůbec netýká. To mě přivedlo na myšlenky, jak je asi žákům, na které byl přímo křik směřován (skupinka 4 kluků). Celou aféru učitelka shrnula se slovy, že navrhne napomenutí třídnímu učiteli, protože už na to nemá nervy.(Pozn. celá kauza spočívala v tom, že se 2 kluci pošťuchovali, jeden spadl na koš s plasty. Poté po sobě začali plasty házet a přidali se další dva kluci. Po příchodu do třídy bylo vše uklizeno. Pokud by za PU nepřišel jeden žák ze třídy a neseznámil se situací, vůbec by o tom PU nevěděla.) Poté zadala PU žákům pracovní list, který vyplňovali celou hodinu a jako druhý úkol měli kreslit, jak si představují zdravého a nemocného člověka na druhou strany pracovního listu. Celý pracovní list odevzdali PU a ta jim ho oznámkuje. Nutno podotknout, že tato třída bývá na některé předměty dělená- má dvě učitelky. Třídu navštěvují téměř z poloviny žáci se SVP. Většina žáků se trápila hned s prvními úkoly pracovního listu - nechápali zadání. Celý pracovní list mě přišel nešťastně zvolen. Úkoly nebyly jasně vysvětleny a dle mého názoru byly úkoly v pracovním listě obtížné i pro intaktní žáky. Při práci žáků za mnou přišla PU a povídá: „ Tak si vem, co s nima mám dělat. Je jich tady třicet, každej z nich něco má. Tady prostě nemaj co dělat. Ať si jdou tam, kam patří. Jako já na ně žádný ohledy brát nebudu. Prostě nechci.“ Tak toto bylo něco na mě. Ať už má člověk názor na inkluzi jakýkoli, neměli by to v žádném případě odskákat ty děti. Po tomto krátkém rozhovoru jsem už nedokázala do konce hodiny řešit nic jiného. Řešila jsem sama v sobě zda má cenu s PU jít do konfliktu a říct svůj vlastní názor přesto,že já jsem tam od toho, abych se od ní něco naučila a nikoli abych ji poučovala o tom, že dát dětem písemnou práci na celou hodinu ve chvíli, kdy je polovina z žáku dysgrafická není podle mě správná cesta. (pozn. ani kdyby se nejednalo o žáky s jakoukoli formou SVP nesouhlasím s tímto způsobem práce) Nejsem si jistá, zda jsem měla nějak reagovat nebo ne ani teď, když nad situací přemýšlím zpětně. Cítila jsem se v tu chvíli bezmocně a neskutečně naštvaně. Zároveň mi bylo těch žáků opravdu líto, spoustě z nich stačilo jen vysvětlit zadáni popř. nasměrovat v tom,co se po nich chce a jak mají nad jednotlivými úkoly přemýšlet. Takhle pomoct jsem stihla pouze několika z nich. Po zvonění jsme šly s PU do kabinetu tiše až do chvíle, kdy jsem se rozhodla odejít za PU ze speciální pedagogiky (protože jsem touto hodinou končila a zázemí mám na specce). V ten moment ze mě vyletěla věta, že tuhle třídu si chci zkusit učit a jestli by to bylo možné. PU s tím souhlasila a já se zděsila, co mě to tak neuváženě ""popadlo"". Tak tady sedím ve vlaku a přemýšlím, jestli jsem opravdu takový idealista. Třeba si před tu třídu stoupnu a nic nebude fungovat. A pochopím postoj PU. Doufám, že pochopením nezapříčiním i ztotožnění s tímto postojem. Já taková být nechci. Téměř celé studium na VŠ mě pronásleduje nálepka naivního člověka, který nemá potuchy, co ta ""hrozná"" práce ve škole obnáší (alespoň mám takový pocit). Možná je to pravda. Možná jsem plná ideálů a naivních představ o tom, jak budu skvělá usměvavá učitelka, kterou budou mít žáci rádi. K tomu je budu schopná formovat ve slušné a přemýšlivé lidi s vlastním názorem a tolerancí k názorům druhých a dokonce je přitom budu schopná i něco naučit. Asi ano. Asi jsem naivní. Nicméně kdybych nebyla, tak už asi nestuduji. Neviděla bych v tom smysl. 2) Úleva Je úterý, takže jsem svoji další praxi strávila jen na specce. Jako vždy mě přivítala usměvavá PU a navrhla program. Dnes pro mě byl mimořádně obohacující. První hodinu jsem strávila ve třetí třídě, kterou navštěvuje žák s ADHD a jedna žačka s IVP (nebylo mi sděleno z jakého důvodu a z časových možností jsem se nestihla informovat-odhaduji LMP). V hodině žáci probírali písemné násobení, paní učitelka měla nachystané různé aktivity, kterými zaujala snad všechny žáky. Hodina měla patřičnou dynamiku a já si po chvíli uvědomila, že v této třídě to „klape“ a měla jsem radost. Radost z toho že vidím, že to jde(když se chce) i se žáky s SVP. O přestávce jsem pak vysvětlovala látku žačce, které utekl začátek hodiny. Byla to šikovná holčička, která jen na ty dvě minuty prostě vypla a už jí to chybělo ve zbytku hodiny. Nabídla jsem jí,že pokud chce tak se na to spolu můžeme podívat, že jí ráda pomůžu. Upřímnější děkuji s radostí v očích po vysvětlení látky jsem asi ještě nezažila. Měla jsem radost, že má radost. Poté jsem si povídala s vyučující. Z rozhovoru vyplynulo, že není ráda, za žáky s SVP ve třídě a nejraději by je tam neměla. Na samotné hodině to nebylo však vůbec poznat. V té chvíli jsem si uvědomila, že to je to, co mě na hodině VZ minulou praxi tak vyvedlo z míry. Fakt, že osobní negativní postoj k inkluzi-tzn.k žákům s SVP se prostě nesmí v žádném případě promítat do výuky a přístupu k žákům. Ať už to vyžaduje jakkoli velkou dávku sebezapření. Další hodinu jsem strávila ve třídě, kde se stal onen incident s plasty (pozn. zpětně se celé kauze musím smát) z předchozí reflexe. Avšak tentokrát jsem nahlédla do půlené výuky českého jazyka, kdy se žáci s SVP vzdělávají společně v jiné učebně než žáci intaktní. Hlavní téma hodiny bylo psaní dopisu. Poté, co si s paní učitelkou prošli všechny náležitosti dopisu měli žáci vymyslet dopis, který by napsali některé z postav knihy, kterou četli do čtenářského deníku. S tímto úkolem měli žáci velký problém, tak jsem se jim snažila, nějakým způsobem pomoct. Sedla jsem si k nim mezi lavice a snažila se zjistit, proč jim nejde vymyslet co by dané postavě napsali. Po chvíli rozhovoru jsme přišli na to, že žáci vůbec neumí formulovat svoje myšlenky, ba dokonce si o dané knížce něco myslet . Nakonec dostali žáci jednotné zadání : Dopis Šalamounovi, o kterém si četli předchozí hodinu. Připomněl se příběh a na základě toho jsem z žáků tahala, co si o krocích Šalamouna myslí, jaký z toho mají pocit aj.. Ve chvíli, kdy se rozvinula vášnivá diskuse jsem je utla a řekla, že tohle všechno můžou napsat do toho dopisu. Že se můžou toho Šalamouna zeptat na všechno, co je zajímá, okomentovat to obsahově stejně, jako jsme si před chvílí říkali akorát zvolit jiná slova vhodná do dopisu. Poté jsem je vybídla, ať začnou psát. Ať teď neřeší gramatiku, ale jen formulují svoje myšlenky. Všichni začali , což jsem nečekala a překvapilo mě to. V tom samozřejmě zazvonilo a skončila hodina. Žáci mají dopis dopsat za domácí úkol. Myslím, že tento zážitek pro měl byl zatím nejpozitivnější z celé praxe. Nebylo vůbec v plánu, že se do výuky zapojím, vyplynulo to ze situace. Vím, že jsem při vysvětlování asi nevolila vždy vhodné formulace a udělala určitě spoustu didaktických chyb. Vím, že paní učitelka chtěla stihnout ještě jednu aktivitu a nestihli jsme dodělat ani tu první. Ale taky vím, že to žáky bavilo. Někomu by možná přišlo, že žáci zlobí. Já ale vykřikování a dotazování k tématu jako zlobení nevnímám. Vnímám to jako projev zájmu. A vzbudit v žácích zájem o dané téma vnímám jako klíčové pro úspěšné vzdělávání. Možná sehrálo určitou roli, že mě žáci tolik neznají , a tak si ke mně ještě nedovolili to, co k ostatním učitelkám. (to mi řekla vyučující o přestávce) Je dost možné, že to tak je. Ale mě to i tak, udělalo radost a sama sebe jsem překvapila,, že jsem byla schopná ze sebe něco vyplodit bez jakékoli přípravy v něčem, v čem se necítím „jako doma“. A tak jsem plná očekávání na další praxi, přestože vím, že pouze z očekávání může vyplynout zklamání. No, asi to risknu."
681	157	speciální pedagogika	2	1	1	1	1	1	1	1	Moje poslední dny praxe ve mně zanechaly spoustu rozporuplných pocitů. Přesto se budu snažit být tentokrát stručná a pozitivnější než posledně. Jako první bych chtěla zmínit zážitek z hodiny matematiky ve čtvrté třídě, kterou vedl PAN UČITEL. V této třídě jsem byla z důvodu: 1. Vidět u práce samotného pana zástupce ředitele-garanta praxe. 2. Třídu navštěvuje několik žáků s IVP, je přítomna paní/slečna asistentka. 3. Abych viděla žáky, které jsem učila v rámci speciálně pedagogické péče, pracovat ve třídě. No a bylo to teda neuvěřitelně zajímavé. Už to, když jsem přišla do třídy, jak byli žáci připraveni na výuku a zklidnění (pozn. po PRVNÍM zvonění) jsem ještě neviděla. Ve chvíli, kdy vešel do třídy pan učitel, hned jsem pochopila, čím to. Je neskutečné, jak odlišně žáci vnímají muže jako učitele a ženu jako učitelku. Hned na začátku hodiny nastalo cca 2minutové „okno“, kdy si pan učitel dělal administrativní věci a chystal interaktivní program. Děti seděly tiše a čekaly na povely. A nebylo to proto, že by měly strach. To vůbec ne. Spíš jsem z nich cítila neuvěřitelnou úctu k panu učiteli. Když začal s výkladem, (až na jednoho žáka) na něm mohly oči nechat. Mě samotnou to fascinovalo. Vždyť on (učitel) zas nic tak super nedělá. Spíš bych řekla, že volí často dost těžké formulace, vyjadřuje se ledabyle, sedí většinu času za stolem. A stačí to, protože to má v sobě, a ještě navíc je to prostě chlap. Mě ta hodina bavila, byla to sranda a sama jsem si zopakovala geometrii, se kterou jsem se už pěkných pár let nesetkala. Pan zástupce občas hodně vtipně komentoval dění ve třídě, dělal si často srandu sám ze sebe a já jsem se úplně upřímně bavila. Stejně jako žáci. Musím říct, že rozhodně žertování nebylo na úkor probrané látky, dokonce stihli cvičení, které bylo v plánu až na další hodinu. Myslím si, že je obrovská škoda, že ve školství není více mužů. I mně jako ženě se představa strávené většiny života v čistě ženském kolektivu úplně nezamlouvá. Hned následující hodinu jsem učila druháčky. Poprvé jsem měla takhle malé děti (práci v jeslích do toho nezahrnuji, protože to se nedá srovnávat) a byla jsem upřímně zvědavá, jak na mě budou reagovat. Na svoji přípravu jsem si velkým písmem napsala BUDE TO SUPER. A bylo to super. (pozn. přestože se mi příprava rozpadla hned po první aktivitě). Celou hodinu jsem tak nějak prožila a ani si neuvědomovala, jaké to vlastně je. Mám pocit jakoby se ve mně něco „přeplo“ a já najednou fungovala. Vůbec nevím jak. Všechno to šlo tak nějak automaticky. Když hodina skončila zavolala si mě provázející učitelka (ta hodná ze specky), že mi dá zpětnou vazbu (pozn.za celou hodinu jsem nezaznamenala, že je ve třídě taky). Její první věta byla. „V žádným případě se nezaměřuj na ještě mladší děti“ (ví, že mě to táhne spíš předškolním směrem). Vůbec jsem to v první chvíli nepochopila a trochu znejistila, že ta hodina byla úplně na… Z čehož mě vyvedla hned vzápětí. „Ty prostě musíš jít učit, to by byla hrozná škoda.“ a začala vyjmenovávat všechno, čeho si všimla, že jsem dělala úplně automaticky a někdo se to učí celý život a stejně to prostě nefunguje. Měla dokonce napsané konkrétní věty, situace, co jsem udělala a jí se líbilo. Upřímně jsem ji moc nebyla schopná pozorně poslouchat, byla jsem v jakési euforii, kdy mi nešlo vstřebat všechno, co mi sdělovala. Ten pocit, když takovou zpětnou vazbu slyšíte od někoho, kdo Vám přijde jako opravdový odborník a člověk, ke kterému určitým způsobem vzhlížíte, je nepopsatelný. Někdo by to možná popsal jako pocit štěstí, což jsem z určité části taky cítila. Mnohem víc ale to, co se ve mně odehrávalo vystihuje pocit, že jsem obstála, nezklamala. Hlavně asi sama sebe. Najednou jsem měla pocit, že to třeba má fakt smysl a že jsem přesně tam, kde mám být.
682	157	speciální pedagogika	3	1	1	1	1	1	1	1	"Upřímně nevím, jak poslední reflexi začít. Přemýšlím nad tím,co jsem na praxi zažila nového, o čem jsem ještě nepsala , abych se neopakovala. Napadají mě jen následující situace. Poprvé jsem musela být za přísnou „pančélku“. No, musela...nemusela, že jo. Ale v daný moment mě nenapadlo jiné řešení. Dva kluci neustále vyrušovali při prezentaci jejich spolužáků. Jelikož jde o druháky, tak to byla jejich první prezentace samostatného projektu vůbec. A ti dva kluci se tam váleli a mlátili se sešitem. Tak jsem jim ten sešit vzala. Sedla si mezi ně v domnění, že to bude stačit. Nestačilo. Každou chvíli do sebe šťouchali a provokovali se. Vlastně nic neobvyklého u malých kluků, když nad tím teď zpětně přemýšlím. Když jsme se vrátili z koberce do lavic (pozn. koberec proto, že děti nemají takový přednes a v kruhu na koberci jsme se všichni cítili líp) vzala jsem demonstrativně sešit a před celou třídou přečetla, čí je. Dotyčný se zvedl a já ho vyzvala, ať vysvětlí spolužákům, proč jsem mu sešit vzala. Což taky udělal. A hned v zápětí označil kamaráda, se kterým ""zlobil"". Řekla jsem jim, ať popíší přesně, co dělali. Ve výrazu jsem viděla, že jim to je pěkně nepříjemné. A mě to bylo nepříjemné taky. ,, Co to jako dělám ? Si to s nimi přece můžu vyřešit v klidu, sama o přestávce. No ale...to by taky nemuselo mít žádný efekt...A toto bude mít ?!"" tohle všechno a mnoho dalšího se mi honilo hlavou. Nechtěla jsem, aby ta kázeňská chvilka trvala dlouho, tak jsem jim jen řekla, ať si uvědomí, že tím, co dělali, rušili jednak sami sebe od učení, ostatní děti od učení a hlavně toho, kdo prezentoval. A sešit jsem vrátila. Do teď nevím, jestli můj postup byl v pohodě. Ptala jsem se na to hned po hodině provázející učitelky. Ta mi řekla, že je jen ráda, že ho napomenul i někdo jiný než ona a že se jí můj postup naopak líbil. Majitel sešitu je totiž syn vyučujících z druhého stupně a taky pěkný ""uličník"". I přesto nevím...možná to bylo až moc impulsivní řešení. Druhá situace ve mě doznívá ještě z minulého týdne. Měla jsem hodinu VZ v sedmičce. Provázející učitelka nebyla ve škole, takže jsem tam byla jen s paní asistentkou, která mi hned po zvonění oznámila,že jeden žák přijde později, protože s ním řeší výchovné problémy v kabinetě. A prý po něm nemám nic chtít, že stejně nic dělat nebude. No, myslím,že sama paní asistentka pěkně koukala. Abych to zkrátila - byl to ten nejaktivnější žák z celé třídy. Zase jsem po žácích chtěla, abych formulovali, co si myslí a on vždycky začal mluvit jako první a díky tomu se rozpovídala celá (pozn. nadsázka, odhadem tak 2-3žáci nepromluvili, pokud nebyli vyloženě osloveni) třída. Navíc skládal věty tak, že dávaly smysl a nebál se na přímou otázku přímo odpovědět-hned z první. Ne jako u většiny, kterou jsem musela nějak ""dotáhnout"" k tomu, aby začali mluvit (možná dokonce myslet. Ale to nevím-do hlavy jim nevidím ?). Nevím, možná mu jen sedlo téma. Možná byl rozmluvený z kabinetu. Možná to, že jsem ho nechala sedět tam, kde chtěl, způsobilo, že se cítil uvolněně. A možná jen chce vědět, že někoho zajímá jeho názor. Možná právě kvůli jeho názoru byl v kabinetě. Možná právě proto, že má názor ho vnímají jako problémového žáka. A možná je to taky celé úplně jinak. Těžko soudit. z těch pár hodin, co jsem tam strávila.Jen mi přišlo, že už je nějak u pedagogů onálepkovaný a mně se tak v té hodině vůbec nejevil. Mě si získal. A nejen tím, že na konci, když jsem se ptala na zpětnou vazbu mi řekl : „Rozhodně lepší než Mrhačka“ čemuž jsem se začala upřímně smát.„Mrhačka“ je totiž moje provázející učitelka z výchovy."
683	157	speciální pedagogika a hudební výchova	4	1	1	1	1	1	1	1	"Hned první den praxe jsem měla za úkol opravit písemky z VZ. Dostala jsem červenou propisku (jako správná ""úča"") a dala se do opravování. Hned mě zarazila nejasná formulace některých otázek. I na odpovědích žáků bylo jasné, že nevěděli, jaká odpověď je vyžadována. Vzápětí jsem se ptala provázející učitelky, jak dané odpovědi hodnotit. Odpověděla mi, že chybně, nula bodů. Ke všem otázkám se postavila stejně, takže nebylo velkým překvapením, že nejčastější známkou byla 3 sem tam 4. Z výchovy ke zdraví ? Jako vážně ?! Nebylo mi vůbec příjemné hodnotit test, který sestavoval někdo jiný. Ani jsem netušila, co všechno si říkali v hodinách, jak to probrali - byl to můj první den praxe. Navíc odpovědi žáků nebyly zcela špatné. Nebo alespoň částečně byly, dle mého názoru, správné. Na spoustu otázek jsem se v průběhu opravování provázející učitelky ptala a po pár minutách jsem poznala, že ji dotazy obtěžuji. Na minulé praxi jsem mohla opravovat zelenou. Takže jsem si až tentokrát vyzkoušela kouzlo červené propisky z pozice učitelky. Sama jsem se přistihla, že jsem se z ničeho nic začala cítit hrozně důležitě, škrkala jsem, psala ta pověstná přeškrtnutá V. Zarazila jsem se a zamyslela se nad tím, co se asi bude v hlavě honit těm žákům, až dostanou takhle opravený, skoro celý červený test. Utvrdila se v tom, že rozhodně nikdy nebudu opravovat červenou. Když jsem za týden poprvé za tuto praxi učila, vyfasovala jsem 8.C - dyslektickou třídu plnou kluků. Den předem (mimochodem den, kdy jsem se dozvěděla, že budu učit) jsem z toho byla celkem nervózní. Navíc jsem ani neučila svůj předmět. Připravila jsem si hodinu trochu víc interaktivně, než jak jsem viděla učit provázející učitelku. Byla jsem zvědavá, jak na to budou kluci reagovat. Bylo to úplně v pohodě. Zapojili se, hodně se ptali (a já naštěstí vždycky věděla odpověď) ."
684	157	speciální pedagogika a hudební výchova	5	1	1	1	1	1	1	1	Po každé hodině, kterou odučím se mi moje provázející učitelka snaží dát nějakou zpětnou vazbu. Většinou má spoustu výhrad, jelikož žákům přímo nediktuju, co si mají zapsat do sešitu a moc se jich ptám. Někteří dostanou přímo vytisknutý zápis (z důvodu SPU) zbytek si měl ještě do minulého týdne zapisovat sám. Provázející učitelka je má naučené, že opisují vše, co je v prezentaci. Takže, když jsem po žácích chtěla, aby na mě při výuce reagovali, bylo to špatně. Musí si přece opisovat prezentaci. Sami žáci za mnou po hodině přišli, že nestíhají opisovat a jestli bych nemohla zpomalit. Jasně, mohla. Ale opravdu má být výuka o tom, že děti sedí a tupě opisují to, co je v prezentaci? Podle mě teda ne. Mimo to, že žákům nedávám dostatek prostoru, aby si zapsali prezentaci jsem se také dozvěděla, že mám nepříjemný hlas. Když mi tohle řekla, vůbec jsem nevěděla, jak na to zareagovat. Dokonce jsem jí z toho zaskočení poděkovala, že mi to říká, že se na tom pokusím zapracovat. Když jsem další týden měla jít učit byla jsem značně nervózní, což se mi za celou dobu nestalo. Vždycky jsem se na učení těšila. Jenže tentokrát jsem šla učit do třídy, kde jsem musela učit tak, jak mi to nevyhovuje. A navíc mám nepříjemný hlas, takže chudáci žáci, slečna asistentka a paní učitelka, že mě museli poslouchat... Nachystala jsem tentokrát zápis pro všechny. Jen jsem vynechala některé části zápisu a při výkladu žáky vždy upozornila na to, co si mají zapsat. S provázející učitelkou jsem to neřešila. Prostě jsem jim na začátku hodinu rozdala připravené zápisy. Přestože žáci reagovali o něco víc, mě ta hodina vůbec nebavila. Byla to asi nejhorší hodina, jakou jsem kdy učila. Pořád jsem sledovala hodiny a v duchu doufala, že už zazvoní. Najednou bylo těch 45 minut neuvěřitelně dlouhá doba. Vůbec jsem se nemohla oprostit od myšlenky, že musím mluvit jinak, abych nezněla nepříjemně a veškerou svoji pozornost jsem věnovala jen tomu. Nikoli dětem, jak jsem byla zvyklá. A podle mě to tak nemá být. Ti žáci přece nechodí do školy, aby si přepsali prezentaci. My (doufám) nestudujeme pět let proto, abychom jen vytvořili prezentace, které odříkáme. Jsem sama zvědavá, jak budou probíhat další hodiny..
685	158	hudební výchova	1	1	1	1	1	1	1	1	Praxe na sportovní základní škole? Proč ne, vždyť moje základní škola byla taky sportovní, tak co by mě mohlo překvapit. Když jsem nastoupila na praxi, už paní učitelky v kabinetu mě obzvlášť na 8. C připravovali, že je to snad nejhorší třída ve škole, 30 chlapců a jen 2 holky. Z občanské výchovy měli pana učitele, který mimo jiné učil i tělocvik a dělal trenéra. Říkala jsem si, že to snad nebude tak hrozné, že si přece takový pan učitel umí s touto třídou poradit. Opak byl pravdou. První hodinu, co jsem do třídy vstoupila, chlapci pozornost věnovali spíše mě, než probranému učivu. ,,Paní učitelko, sedněte si vedle mě, já tady mám volno.“ asi tři chlapci se přihlásili, když jsem si vybírala místo, kam se posadím. ,,Paní učitelko a máte facebook? Jste to vy? A paní učitelko, budete nás mít i z hudební výchovy? Paní učitelko, vy se jmenujete Ivana?“ Paní učitelko a sledujete fotbal?“ Ano, i takový zájem jsem od chlapců tak trochu očekávala, v kabinetě mě na to také paní učitelky připravovali. Přece jenom poslouchat nějakého učitele, který je neustále napomínal, není nic moc zábavného. Tohle byla ta zábavnější část hodiny, kterou jsem si říkala, že bych mohla zvládnout. Během hodiny jsem pozorovala chování celé třídy i chování pana učitele. A v tom okamžiku jsem se zalekla a řekla si, jestli JÁ opravdu tuhle třídu zvládnu? Pan učitel nebyl mezi třídou moc oblíbený. Snad ani na jeden moment se mu nepodařilo třídu srovnat. Chlapci pořád vykřikovali, schválně čekali, kdy pan učitel udělá nějakou chybu, aby ho mohli opravit, neustále s ním diskutovali a nedávali pozor. Napomínal je, aby pořád nemluvili a psali a v ten moment si stoupl jeden žák a řekl: ,,A jak jako můžeme psát, když nám do toho pořád kecáte? (slovo kecáte myslel to, že jim učitel vysvětluje látku). Nebo při dalším napomenutí učitele si stoupl další žák a řekl: ,,To je můj názor a já ho můžu projevit.“ Pan učitel jim několikrát vyhrožoval, že jestli se neuklidní, že je ze třídy vyhodí nebo jim dá poznámku. Ale to taky na žáky neplatilo. V jednu chvíli jsem si všimla, že pan učitel učivo vlastně vysvětluje jen mně, nikdo jiný ho totiž neposlouchal. Taky to s nimi zkoušel v dobrém. Pokoušel na ně nekřičet a říkat všechno v klidu, jenže to snad bylo ještě horší. Říkala jsem si, kde je ta chyba, že ani ,,chlap“ jako učitel je nedokáže srovnat, natož nějaká paní učitelka. Když jsem přišla domů, nedalo mi to a přemýšlela jsem, jak tohle zvládnu. Napadla mě možnost, že bych navrhla panu učiteli, že bychom si hodinu vzali napůl spolu, abych mu ,,snad“ trochu pomohla chlapce uklidnit. Tento nápad by mě asi jen tak ale nenapadl, kdyby mě tak chlapci během hodiny pořád nepozorovali. Proto jsem využila v závěru hodiny této situace a pokoušela se je uklidnit já, i když jsem jen seděla a poslouchala. A překvapivě se na mě snažili udělat dojem a někteří mě opravdu poslechli. J
686	158	hudební výchova	2	1	1	1	1	1	1	1	První listopad, osm hodin ráno – zvoní. Jsem připravená jít do 8. B na svou první hodinu. Z náslechu jsem vypozorovala, že to není zrovna nejhodnější třída, hlavně kluci, kteří neustále narušovali hodinu. Samozřejmě byli rádi, že budou mít změnu, místo paní učitelky je budu učit já. První hodina byla taková volnější, byl halloween, tak jsme se domluvili, že budeme jen zpívat. Kluci se snažili zaujmout, vyprávěli, na kolik hráli nebo hrají nástrojů, kdo všechno navštěvuje Zuš. Hned ze začátku mě začali zkoušet. Na jmenovky si kluci psali špatná (vtipná) jména (např. Kryšpín) a hrozně se tomu smáli. Potom se ale omluvili a řekli jejich správná jména. Z toho jsem si vyvodila, že to zas tak hrozný nebylo, aspoň jsem si právě těch pár jedinců pořádně zapamatovala. Rozezpívání, které jsem si připravila, je velice bavilo, zapojila jsem do toho i jazykolamy, na které se mi vrátila přímo od žáků zpětná vazba, že tohle nikdy nedělali a že se jim to líbí. (Super - pro mě skvělý bod na přípravu dalších hodin). Hodina, z pohledu toho, jaké jsem měla připravené písničky, práci s nástroji atd. si myslím, že se mi na poprvé povedla, žáky to bavilo, nenudili se i paní učitelka mě pochválila. Horší bylo chování třídy a nějakých žáků. Kluci neustále vyrušovali, nemysleli to zle, spíš chtěli být velice aktivní, aby se předvedli. Musela jsem je pořád napomínat a těch pár holek, co ve třídě bylo, jsem si ani v závěru moc nevšímala. Po hodině jsem o tom mluvila s paní učitelkou, říkala mi, že kluci narušují každou hodinu. Poradila mi, abych jim na začátku hodiny zkusila nastavit nějaká pravidla, abychom se navzájem respektovali a další hodiny byly pro nás příjemné. Z této paní učitelky mám velmi dobrý pocit, dokáže mi poradit v mnoha věcech, i když třeba sama ty hodiny nemá takové, jaké bych si já představovala.
687	158	hudební výchova	3	1	1	1	1	1	1	1	Moje první hodina ve sportovní třídě 8. C. Před hodinou jsem měla docela strach, přece jen mít 30 fotbalistů ve třídě bude docela náročné. Po zkušenosti z náslechů jsem vypozorovala, že z učitele nemají vůbec žádný respekt a že si v hodině dělají, co chtějí. Naplánovala jsem si hodinu tak, že první si napíšou písemku, které jim nachystal pan učitel, a potom začnu probírat učivo. Také jsem chtěla, abychom si nastavili pravidla, doufala jsem, že se podle nich budou chovat. Když jsem vstoupila do třídy, tak byl opět neustálý ruch a ani moc nevnímali, že hodina začala. Pan učitel na ně zakřičel, ať se uklidní. A hodina byla celá na mě. Pravidla, které jsem chtěla nastavit až po testu, jsem hned přehodila a začátek hodiny. Třída poslouchala, všechno, co jsem jim tak nějak vysvětlila a řekla, mně odsouhlasili. První část hodiny byla celkem dobrá, psali písemku, takže se ničemu jinému nevěnovali a ve třídě byl klid. Po písemce jsme začali probírat učivo. A už to začalo. Chtěli se do hodiny zapojit, ale hrozně vyrušovali, pořád měli nějaké poznámky a pravidla, která jsme si odsouhlasili, vůbec nefungovala. Znovu jsem se snažila je na ně upozornit. Hodina už potom probíhala docela v klidu, měla jsem pro ně připravené i různé aktivity, do kterých se mohli zapojit a to jich bavilo. Když jsem potřebovala, tak byl ve třídě opravdu klid a dobře se nám pracovalo. Po hodině jsem čekala, že mně pan učitel k tomu řekne něco více, ale řekl jen, že hodina byla dobrá. A právě v tu chvíli jsem z něho vypozorovala, jak kdyby byl na mě naštvaný, že v mojí hodině se nějakým způsobem podařilo, aby třída byla v klidu a spolupracovala a v jeho hodině to do teď nešlo. Říkala jsem si, že se mně to třeba jen zdálo, že to nemusí být pravda. Další týden, co jsem měla jít učit do 8. C se mně to potvrdilo. Kluci opět v hodině vyrušovali a na panu učiteli jsem poznala, že měl z toho radost. Pořád se jen usmíval, když jsem je napomínala, aby se uklidili. Dokonce jsem si všimla, že si kluci mezi sebou posílají nějaké papírky, které jsem jim zabavila a řekla, že je dostanou až na konci hodiny. V tom se kluci začali smát a řekli, že ty papírky jim posílá pan učitel a něco jim tam píše. Takže do vyrušování celé třídy už se zapojil i on. Když jsem se ho zeptala, proč jim to posílá, tak neodpověděl, jen se tomu smál a měl z toho hroznou radost, což jsem nepochopila. S panem učitelem jsem to zatím neřešila, zkusím ještě počkat, jak bude probíhat další hodina. Třeba je to jen můj pocit. Ale pokud to bude probíhat stejně, tak si s ním o tom promluvím.
688	158	občanská výchova a výchova ke zdraví	4	1	1	1	1	1	1	1	Praxi na základní škole jsem si vybrala ve vesnici, v blízkosti mého bydliště a to z toho důvodu, že chci porovnat vesnickou školu a školu ve městě, kterou jsem navštěvovala minulý semestr. Na první hodinu jsem přišla už o velké přestávce a v první moment mě zarazil klid na chodbě. Studenti sice pobíhali po škole, ale paní učitelka, která měla dozor, je vůbec nemusela napomínat. Všichni žáci, které jsem za tu krátkou dobu potkala, mě pozdravili a byli velmi ochotní, když jsem se jich zeptala, kde najdu sborovnu. Byla jsem z tohoto okamžiku nadšená. Hodiny, na kterých jsem byla na náslechu, probíhaly podobně, ať už to byla hudební nebo občanská výchova, Každý učitel mě žákům na začátku hodiny představil, že jsem budoucí paní učitelka a že si taky nějaké hodiny odučím. Šlo poznat, že je to pro žáky něco nového, paní ředitelka mně také řekla, že na škole moc praxí neprobíhá. Všichni učitelé říkali, že se nemusím bát, že jsou to dobré třídy a že se mně bude dobře učit. Z prvních hodin a z první návštěvy školy jsem byla překvapená. Čekala jsem něco podobného, jak jsem byla na praxi v mé předešlé škole, že než začnu učit, budu si muset žáky srovnat, nastavit nějaká pravidla apod. Na této škole byli v hodinách žáci úplně klidní, vůbec je nemusel pan učitel nebo paní učitelka nějak napomínat. A to úplně ve všech třídách. Dokonce po jedné hodině občanské výchovy za mnou přišla paní učitelka a říkala mně, jak dnes žáci hodně zlobili a já jsem se na ni dívala a říkala jsem si, že vůbec nikdo nezlobil, že to byla úplně zlatá třída, oproti tomu, co jsem byla zvyklá. Těším se na další hodiny, i na to, jak budu ve třídách učit. Hodiny jsem si rozdělila od páté do deváté třídy, takže budu mít možnost si vyzkoušet každou třídu. Myslím si, že oproti minulé škole to bude pro mě lehčí, ale zase jsem ráda za každou zkušenost, kterou si z praxe odnesu.
689	158	občanská výchova a výchova ke zdraví	5	1	1	1	1	1	1	1	Na praxi jsem chodila na hudební výchovu do 5. třídy, kde jsem si měla i později nějaké hodiny odučit. Z prvních hodin jsem vypozorovala, že paní učitelka učí hudební výchovu jen tak okrajově. Jednou se mně dokonce stalo, že paní zástupkyně spletla termín mé praxe a oznámila všem učitelům, že na praxi jeden týden nedojdu. Do školy jsem ale přijela a paní učitelka z páté třídy řekla, ať se nezlobím, že dnes k ní do hodiny nemůžu, protože s tím nepočítala. Později jsme se o tom i spolu bavili, že má vystudovaný první stupeň celkově, ale konkrétně hudební výchovu jako já, ne. Říkala mně, že neumí ani moc zpívat a hrát na klavír, ale že se snaží. Takže jsem z ní vycítila, že má strach učit hudební výchovu přede mnou. Její hodiny se mně celkem ale líbily, s dětmi měla dobrý vztah. Ve třídě bylo 30 dětí a ani jsem se nesetkala s tím, že by byl v hodině nějaký větší hluk. Děti hudební výchova velmi bavila, hodně z nich navštěvuje i základní uměleckou školu. Vypozorovala jsem, že kdyby se s nimi více zpívalo, že by je to mohlo bavit i více. Paní učitelka brala spíše více teorie a žáci se v hodinách začali nudit a vyrušovat. Po několika hodinách, kdy jsem chodila jen na náslechy, jsme se s paní učitelkou domluvily, že si další týden hudební výchovu odučím sama. Řekla mně, že si můžu hodinu nachystat, jak chci, že to nechá na mně. Snažila jsem se hodinu dětem přizpůsobit více na zpěv a nějaké aktivity, aby pořád neprobírali jen teorii. Ze začátku jsem se hodiny obávala, nikdy jsem ještě 30 menších dětí neučila, minulý semestr jsem měla osmou a devátou třídu a v menším počtu. Na začátku hodiny jsme si s žáky popovídali, jestli hrají na nějaký nástroj, jestli je hudební výchova baví atd. Bylo jich celkem hodně, takže jsem si říkala, že se mně se třídou bude dobře pracovat. Hned jsem toho využila a pozvala děti dopředu, aby vytvořily kolečko. Vysvětlila jsem jim, co budeme dělat, že se pokusíme napodobit déšť. Tato pohybová aktivita děti velmi bavila, nakonec jsme si to i společně zhodnotili. Potom jsme se rozezpívali u klavíru, měla jsem pro ně přichystané různé jazykolamy na zpívání, zajímavé písničky a práce s nimi. Bylo to skoro na celou část hodiny, takže děti byly nadšené, že mohly zpívat. Zpívání je hrozně bavilo, a kdyby nezazvonilo na přestávku, snad bychom zpívali snad i doteď. Na závěr hodiny mně paní učitelka před třídou poděkovala a všechny děti mně zatleskaly, což mě velmi potěšilo. O přestávce ještě za mnou chodili, že se jim hodina velmi líbila, kdy je budu učit zase. S paní učitelkou jsme si společně hodinu zhodnotily, ale řekla mně jen to, že k mé hodině vůbec nic nemá, co bych dělala špatně, že jsem dobře se třídou pracovala, všechny činnosti na sebe dobře navazovaly a že si dokonce všimla, že i děti, které u ní v hodině nezpívají a nijak se nezapojují, tak u mě dělaly úplně všechno. Z toho jsem měla velmi radost. Kdybych měla zhodnotit svoji hodinu sama za sebe, tak si také myslím, že se mně povedla, ale určitě je ještě hodně věcí, na kterých je potřeba zapracovat, například časové rozvržení hodiny, přizpůsobit aktivity a písničky každé třídě atd.
690	159	výtvarná výchova a vizuální tvorba	1	1	2	2	3	2	3	3	Na první praxi jsem se vydala ve středu v dopoledních hodinách. Po vstoupení do ředitelny mě pan ředitel vlídně přivítal a dovedl do kabinetu paní učitelky, se kterou měla proběhnout výuka výtvarné výchovy. Paní učitelka byla od samého začátku přátelská a ochotně odpovídala na všechny mé otázky. Po krátkém rozhovoru započala hodina s menší třídou (cca 18 dětí?). Začátek hodiny mi připadal hodně chaotický. Některé děti pobíhaly po třídě, jiné seděly poslušně v lavici a čekaly, co se bude dít, jiné se shlukovaly v zadní části třídy do menších skupinek. Paní učitelka si donesla velkou hromadu výkresů a začala je rozdávat dětem. Tato aktivita zabrala poměrně dost času, jelikož ne všechny děti se podepsaly na svůj výkres a nemohly si tak vzpomenout, na kterém pracovaly minulou hodinu. Paní učitelka z toho byla lehce podrážděná, otáčela oči a sem tam utrousila nějakou ironickou poznámku. Přišlo mi, že se těmi poznámkami nebavím jen já, ale i samotné děti. Po rozdání všech výkresů se třída pustila do dokončování svých prací, které se týkaly Vesmíru. Některé měly výkresy dokončené, proto se pustily do nového obrázku, jiní teprve dokončovaly přípravné pozadí. Děti si mezi sebou povídaly a chystaly potřebné pomůcky, proto byl ve třídě celkem ruch. Paní učitelka obcházela třídu a zjišťovala, jak jsou děti daleko a jak práce vypadá. I přes to, že byla paní učitelka přátelská a energická, chvilkami mi připadalo, že je akční až moc. Často dětem vytýkala jejich způsob malování, a pokud obrázek nepůsobil esteticky pěkně, nebála se vypůjčit si od dítěte štětec a přemalovat obrázek tak, aby už na první pohled působil pěkně. Přišlo mi, že děti jsou na takové reakce ze strany paní učitelky už zvyklé, proto nepůsobily nějak překvapeně nebo naštvaně, v některých případech mi spíše přišlo, že se styděly, že obrázek nenamalovaly tak, aby se paní učitelce líbil. Na druhou stranu oceňuji snahu paní učitelky naučit děti pracovat s barvou. Během překreslování jejich práce jim radila, jaké množství vody míchat s barvou a jakými tahy vytvořit rovnoměrnou vrstvu barvy na papíře. Po tom, co je paní učitelka nechala chvíli samostatně malovat, jsem si všimla, že děti se snaží postup, který jim paní učitelka předvedla napodobit a vyvarovat se předchozích „chyb“. I přes to, že jim paní učitelka nenechala příliš prostoru na vlastní tvorbu, jelikož jim neustále do jejich tvorby mluvila (radila, jaké barvy použít, co s čím míchat, co malovat do prázdného prostoru,…), přišlo mi, že ji děti mají rádi a jsou určitým způsobem i rády za její vedení a rady.
691	159	výtvarná výchova a vizuální tvorba	2	1	2	2	3	2	3	3	Moje praxe nadále probíhá se stejnou třídou a paní učitelkou. Po více hodinách strávených ve společnosti této třídy, jsem měla možnost více poznat jak děti, tak i paní učitelku. Paní učitelka se mi svěřila, že nemá aprobace na výtvarnou výchovu, ale jelikož ji kreslení a malování baví, rozhodla se, že se bude těmto hodinám věnovat. Překvapilo mě, když mi řekla, že svůj volný čas ráda tráví u Pinterestu, kde hledá inspiraci pro děti do výtvarných hodin. Přišlo mi, že nad domácí přípravou tedy stráví opravdu mnoho času a tím si získala můj obdiv. Místo toho, aby se věnovala své rodině a svým koníčkům, myslí na práci a děti i během svého volna. Možná i proto, je tak perfekcionistická a chce, aby se výtvory dětí vždy povedly. Během hodin, jsem se snažila s paní učitelkou procházet jednotlivé lavice a pomáhat dětem, když si nevěděly rady nebo jen seděly a nic nedělaly. Paní učitelka byla nespokojena s pozadím výkresu jednoho chlapce, tak jsem mu přišla na pomoc a začaly jsme zapouštět barvy spolu. Vždy jsem ho nechala, aby si sám vybral, jakou barvu chce použít a poté jsme společně nahýbaly papír tak, aby se barvy postupně do sebe zapily a tak vytvořili souvislou barevnou plochu. Přišlo mi, že je paní učitelka ráda, že se snažím pomoct a do hodiny se aktivně zapojuji. Když ale uviděla náš výsledný obrázek, nemyslím si, že se jí příliš líbil. Podívala se na nás, zasmála a řekla: „No Kubo.. to je prostě tvůj svět. Příště tam můžeš dát třeba i nějakou světlou barvu, třeba žlutou nebo červenou a ne to všechno začernit. No jak říkám, prostě tvůj svět…“. Celkem mě ta situace pobavila, protože paní učitelka nejspíš čekala, že se konečně dočká vizuálně krásného obrázku, když chlapci pomáhám, ale místo toho zase viděla tmavý výkres, který je pro Kubovu tvorbu typický. Na druhou stranu se mi líbilo, že se Kuba nenechal odradit slovy paní učitelky a obrázek se mu líbil. Dlouho si ho prohlížel a ještě poupravoval několik detailů než byl s prací definitivně hotov a plně spokojen.
692	159	výtvarná výchova a vizuální tvorba	3	1	2	2	3	2	3	3	Po konzultaci s paní učitelkou jsme se domluvily na skupinovém projektu s tématikou sport. Jelikož ne všechny děti rády pracují na společném projektu, ti co se nechtěli zúčastnit, si samostatně dodělávali výkresy z předchozích hodin. Jelikož jsme chtěli skupinku dětí, kteří se na společném projektu měli podílet namotivovat, provedly jsme je školou, kde byly vystaveny podobné projekty zpracované staršími ročníky. Líbilo se mi, jak byla paní učitelka hned od začátku hodiny natěšená a s elánem nás vedla po chodbách k obrázkům. Jelikož tyto projekty vznikly pod jejím vedením, šlo vidět, že je na děti hodně hrdá a s projekty byla velmi spokojená. Myslím si, že takový zápal by měl mít každý učitel, který pracuje s dětmi. Dost mě překvapilo, že i po tolika letech ve školství je stále ze své práce nadšená. Když jsme se vrátili do třídy, děti si mezi sebou rozdělily práci. Jedni se pustili do pozadí, druzí kreslili jednotlivé sportovce na papír, které pak vystřihovávali a další vymýšleli, jak podobu projekt budou mít. Spolupráce dětí se mi hodně líbila. Přišlo mi, že kdybych tam s paní učitelkou nebyla, tak by si toho ani nevšimli, jak byli ponořeni do práce. Dokonce mě překvapilo, že jim tentokrát paní učitelka do práce vůbec nezasahovala. Naopak vždy když procházela okolo, je pochválila, jak to mají moc hezké a ať pokračují. Dokonce ani předloha z Pinterestu nebyla potřeba. Tato hodina mi přišla z celé praxe nejpřirozenější a nejuvolněnější. Děti spontánně pracovaly, povídaly si spolu a sem tam i děti, co pracovaly samostatně, se přišly na skupinový projekt podívat. Pobavil mě komentář Kuby, který na začátku hodiny za mnou přišel a zeptal se, co to vzadu dělají. Když jsem mu objasnila zadání, zasmál se s poznámkou „No to zas dopadne“ a šel si sednout ke své práci. Přišlo mi, že někteří mají z výtvarky celkem srandu. Na druhou stranu, proč ne? I přes určitý chaos a zmatek během hodin mi připadá, že výuka bez problému funguje. Co mě ještě trošku udivilo, bylo to, že děti se příliš nemají k úklidu. Pokud každý pracuje samostatně tak si vždy každý po sobě uklidí. Jakmile se však jedná o skupinové projekty, vždy se jeden po druhém vytratí, aby práce zbyla na někom úplně jiném, kolikrát i na tom, kdo na projektu vůbec ani nepracoval. Nevím, zda si toho paní učitelka všimla nebo ne, ale asi bych kladla větší důraz i na spolupráci a vzájemnou pomoc během finálního balení a sklízení věcí.
693	159	výtvarná výchova a vizuální tvorba	4	1	2	2	3	2	3	3	Pro svou praxi jsem si vybrala střední průmyslovou školu v Brně na ulici Purkyňova. Jelikož výtvarnou výchovu mají jen obory se sociálním zaměřením, pro svou praxi docházím do prvního a druhého ročníku tohoto oboru. Hodiny výtvarné výchovy hodnotím zatím kladně. Líbí se mi, že jsou hodiny propojené s grafickým designem a praktickým využitím. Studenti jsou tedy motivováni v hodinách pracovat, protože ví, že nové znalosti budou moct dále uplatnit v praxi (často se jedná o přesah k tvorbě propagačních materiálů či technickým věcem, které probírají na hodinách pc). Po rozhovoru s paní učitelkou jsem se také dozvěděla, že studentky mají povinnou praxi se seniory. Z tohoto důvodu se paní učitelka snaží aktivity v hodinách VV také zaměřit tak, aby dané aktivity studentky mohly použít pro práci právě s danými seniory. Co se týká samotné výuky tak studentky často pracují s keramikou. První den jsem zůstala na praxi celé 4h a všechny hodiny byly věnované právě keramice. Líbilo se mi, že paní učitelka nepracovala s umělými šablonami, podle kterých studenti tvoří (jak tomu často ve školách bývá), ale studentky si měly na zadané téma samy vymyslet motiv a ten dále originálně zpracovat. Paní učitelka jim tedy do tvorby nijak nezasahovala. Max je pobízela ke zdokonalení díla, pokud byl někdo příliš brzy hotový. Také se mi líbilo, že paní učitelka neudělovala známky 1-5, ale každému dala 1, pokud viděla, že se žáci snaží a něco smysluplného vyrobili. Jelikož má paní učitelka dobré vztahy s žáky, všechny 4h proběhly naprosto v pořádku. Třída byla sice hlučná, jelikož si holky povídaly v lavicích mezi sebou, ale pokud paní učitelka potřebovala něco říct, holky se jakžtakž ztišily a poslouchaly. Myslím si, že samotná výuka holky bavila. Paní učitelka před samotnou tvorbu vysvětlila, jakým způsobem se pracuje jak s hlínou tak i glazurami, takže žádné zmatky nebyly. Paní učitelka také během výuky procházela třídu, a pokud někdo potřeboval pomoci či poradit, ochotně vždy zasáhla.
694	159	výtvarná výchova a vizuální tvorba	5	1	2	2	3	2	3	3	V úterý proběhlo dvouhodinové vyučování, které bylo vedeno mnou. Jelikož studenti v předešlých hodinách probírali malbu temperou, rozhodla jsem se tyto 2h věnovat malbě vodovými barvami, aby si vyzkoušeli také trochu jinou techniku. Hodiny jsem propojila se Surrealismem a tvorbou Salvadora Dalí. Myslím si, že vyučování proběhlo celkem v pohodě. Začátek hodiny jsem zahájila společnou diskuzí na vybraný obraz Salvadora Dalí. Studenti obraz popisovali a následně se snažili uhádnout, co je pro Surrealismus typické. Někteří byli aktivní více, někteří méně, někteří vůbec. Myslím si, že to není nic neobvyklého. Je pravda, že jsem mohla záměrně vyvolávat ty studenty, co se do debaty nezapojovali vůbec, ale v té chvíli mě to bohužel nenapadlo. Z tohoto důvodu mluvili jen ti, kteří chtěli. Poté, co studenti malovali vlastní sen, což bylo hlavní zadání hodiny, využila jsem volný čas k seznámení se s nimi a zjištění více informací o nich. Ptala jsem se jich, proč malují, to co malují a tak jsem se dozvěděla, co je baví, čemu se věnují a co je pro ně důležité obecně. Dokonce i ti, co zpočátku odmítali komunikovat, byli aktivní a bez problému odpovídali na mé otázky. Myslím si, že zajímání se o své studenty a vytvoření si dobrého vztahu s nimi je hlavní krok k úspěšnému učení a motivaci žáků obecně. Jediné, s čím jsem bojovala, bylo sjednání si respektu. Studenti si během malování povídali, takže byl ve třídě ruch. Když jsem tedy chtěla něco říci celé třídě, musela jsem zvýšit hlas, aby mě všichni slyšeli. Jelikož mám však hlas slabý, polovina třídy si vůbec nevšimla, že k nim mluvím. Proto jsem pak musela ještě třídu obcházet a své instrukce opakovat v malých skupinkách. Po hodině jsem se ptala paní učitelky, jak takovou situaci řeší ona, ale jen se smála, že člověk musí hodně zvýšit hlas, prý nic jiného na třídu neplatí.
695	160	speciální pedagogika	1	1	1	1	1	1	1	1	Začátek své praxe jsem započala trochu netradičně. Naskytla se mi totiž možnost, suplovat za paní učitelku matematiky. Jako první myšlenka mi hlavou proběhlo „vůbec, nejsem ještě připravena stát před třídou a začít vysvětlovat“ (vsuvka: a budu snad někdy?). Každopádně při hlubším zamyšlení a zvážení všech pro a proti (vsuvka: strašný strach proti lákavé zkušenosti), jsem se rozhodla tuto jedinečnou příležitost vzít. Největším problémem pro mě bylo zorganizování si času, co se týče mé školy, práce a přípravy do hodin. Spíš, než popisovat jaký týden byl, jsem se rozhodla popsat, jak složité pro mě bylo třídy vést a zamyšlení se nad tím, co bych změnila na vedení hodin - všechno. Úplně všechno. Dalo by se říct, že snad s ničím jsem nebyla sto procentně spokojená. Čím to bylo? Vracím se zpětně do dnů před dvěma týdny. Jedna velká neznámá, nevím, co se bude dít, vlastně já ani nevím, do jakých učeben mám chodit (vsuvka: díkybohu mi kolegové pomáhali a žáci raději pro mě chodili, tedy jenom šesťáci). Přípravy, které jsem přichystala, bych nikdy nikomu z učitelů neukázala. Proč? Byly otřesné! Neúplné, neměly žádný smysl ani řád. Neměla jsem asi ponětí, jak se připravují hodiny. Velkým problémem totiž i bylo, že jsem neměla sebemenší tušení, co se v daných ročnících bere, jaké znalosti mají, jaké příklady typově počítají a znají. Ke konci týdne jsem se už do toho dostala. Sama jsem věděla, co jsme minulou hodinu udělali, kde jsme skončili, co chci dál probírat. Uvědomuji si ale, že i přes nejvíc dokonale připravenou hodinu se někdy může stát, že se celý domeček z karet sesune, neboť pár žáků tomu nebude vůbec rozumět. Důležitá je totiž připravenost učitele a nezhroucení se z toho, že se místo 15 příkladů stihne pouze jeden. I to se mi stalo. Ve třídě jsem viděla, že jeden příklad vůbec nechápou (vsuvka: trochu tuším, že jsem jim ho asi špatně vysvětlila). A tak jsme se u něho zastavili. Sice nám to sebralo celou hodinu, ale odcházela jsem s pocitem, že to konečně pochopili (vsuvka: možná jenom dělali, že to chápou, neboť už ode mě chtěli mít konečně klid). A to byla pro mě velká výhra. Cítila jsem se hrozně dobře (vsuvka: pocit – že jsem snad zdolala nějakou horu (podařilo se mi to konečně vysvětlit) a výsledkem je úžasný rozhled na okolí (na žáky s AHA efektem)). Byly situace, které mě nesmírně překvapily. Jako třeba reakce chlapce v 6. třídě, když jsem vybírala pracovní list na dělitelnost a zeptala se ho, pokud to bude mít správně, zda bude chtít jedničku. S úplným klidem, a pro mě pocitem, že přesně ví, co dělá, mi řekl, že určitě ne, že za toto jedničku nechce, neboť to by strašně jednoduché a bylo by nefér za to dostat známku. Taková sebereflexe už v 6. třídě? Já jsem nechápala, ani jsem nevěděla, co mu na to mám vlastně říct? Jak se ovšem připravit na tyto situace? Jak na ně vhodně zareagovat? Co je ale vlastně vhodné zareagování? Dá se to vůbec? Dnes, konkrétně 28. 10. 18, si myslím, že ne, že se na tyto situaci a různé reakce dětí připravit nedá. Každopádně tuším, že je to asi jenom otázka praxe a času strávené s dětmi. Pochopení jejich světa a pocitů (vsuvka: tuším ovšem, že i za 25 letou praxi se budu nestále setkávat s novými žáky a novými situacemi) Není to přeci tak dávno, co jsem sama seděla v lavicích a byla žákem J. I přes všechno, jsem zjistila, že mě učení nesmírně baví, užívám si práci s dětma, miluju matematiku a v rodinné tradici, být učitelem, chci a budu pokračovat.
696	160	speciální pedagogika	2	1	1	1	1	1	1	1	V rámci praxe jsem se dostala do různých ročníků. Nejvíc mě ovšem zasáhla a v paměti utkvěla třída 8. B. Během praxe – vlastní výuky jsem se do této třídy dostala zatím jenom dvakrát. Každopádně první setkání bylo pro mě naprosto děsivé (vsuvka: odstupem času mi vlastně nepřišlo vůbec děsivé, ale hodně inspirativní, přínosné). Už jak jsem se přibližovala po zvonění ke třídě, slyšela jsem nepředstavitelný řev, děcka vyběhávaly ze třídy, lítaly ze třídy mikiny apod. Mimo to jsem také slyšela řev paní asistentky, která ve třídě působí. (vsuvka: Pocity? Bezva, jdu do vyučování opožděně, nezvládla jsem to, jak bude vypadat asi celá hodina, co si pomyslí paní asistentka, hlavně klid, ty to zvládneš, jen pokračuj ke třídě). Do konfrontace jsem se raději nepouštěla, vlastně jsem ani nevěděla, o co se jedná (vsuvka: vlastně to nevím do teď, nějak jsem se zapomněla zeptat, jak jsem hodně rychle utíkala po zvonění ze třídy). Každopádně ani můj příchod je nezastavil a neztišil (vsuvka: super, čtvrtek 4. hodina, mé hlasivky už jsou vypovězené, určitě to budě velmi přínosná hodina). Co mě hrozně překvapilo, s jakým zájmem chodili k tabuli (vsuvka: ne vždycky se tedy trefili do správného, no spíš jen málokdo se trefil do správného – ale to nic nemění na to, jakou radost z toho měli, když jsem je vyvolala. Byl to pro mě šok, v ostatních třídách totiž nikdo nechtěl chodit k tabuli a už vůbec, že by se hádali o to, kdo tam půjde dřív. Každopádně proč mně tato třída utkvěla v paměti a zaujala? Strašně zvláštní třída (vsuvka: nemyšleno špatně, ale ani dobře, prostě zvláštní), která dělá nepředstavitelný bordel, vzájemně si nadává, v hodině ruší, řve, je skoro nevzdělavatelná (vsuvka: s nadsázkou řečeno). No, ale co mě úplně dostalo do kolen, když jsem náhodou potkala dvě holky z oné třídy, asi o hodinu až dvě později na chodbě. Zastavily se u mě, usmály a řekly: „Děkujeme paní učitelko“ a pokračovaly dál po chodbě. To v sobě ještě pořád živě nosím a snažím si vzpomenout a pochopit v čem jsem je tak zaujala. Každopádně, co si z toho odnáším? Že ať už jsem takovej či makovej, je dobré vždy přistupovat ke každému bez předsudků a hledat na něm to dobré (vsuvka: i přesto, že to prostě někdy vůbec nejde, a když se přibližujete ke třídě, tak slyšíme: „ty debile, vrať mi to!“, nebo „bacha, už jde“), neboť nikdy nevíme, co si od nás žáci převezmou a čím budeme pro ně inspirativní.
697	160	speciální pedagogika	3	1	1	1	1	1	1	1	Minulý týden se ve škole nesl v duchu příprav na první čtvrtletní písemnou práci. V hodinách se opakovalo a procvičovalo. Napadlo mě, že bych mohla paní učitelce a žákům nabídnout extra doučování po hodině (vsuvka: v té chvíli jsem vůbec netušila, jaké nové zamyšlení a poznání mi tato nabídka přinese). Paní učitelka souhlasila a na procvičování se mi přihlásilo 6 žáků (vsuvka: ze začátku jsem si říkala, no to je teda opravdu velký zájem, zřejmě jsem je v minulých hodinách moc nezaujala a tím pádem mi moc nevěří. Během doučování jsem ovšem dospěla úplně k opačnému závěru – byla jsem ráda, že se přihlásilo jen tak málo žáků, hlavně žáků, kteří o to měli opravdu zájem, kterým učivo nebylo jasné, a potřebovali to zopakovat, učení pak probíhá úplně jinak, bylo možné vyslechnout potřeby všech žáků). Doučování proběhlo v pořádku, zopakovali jsme, co žáci potřebovali. Co mě ovšem ale překvapilo, byl nejen zájmem o spolupráci, ale hlavně témata, na která zaváděli řeč - na střední školy, na budoucí povolání a na inkluzi (vsuvka: pro ně ovšem neznámý pojem, (vsuvka: to nikdo z učitelů s nimi na toto téma nemluví? Nenechá je o tom přemýšlet? Ukázat jim jaké existují možnosti? Sami mi tedy neřekli, že se s nimi o tom nikdo nebaví, ale z jejich nadšení, že mám zájem se bavit o těchto tématech, jsem pochopila, že asi moc času nestráví s učiteli nad debatou ohledně vcelku důležitých témat.). Přišlo mi to trošku zvláštní – proč se o tom s nimi v jakékoliv hodině nebaví? A to nemluvím o inkluzi, o inkluzi, o které vlastně vůbec nic neví, co to je, proč je, co přináší. Jak pak má být tedy inkluze úspěšná, když žáci, kterých se to „zrovna teď netýká“ nemají absolutně žádné ponětí, co to přináší, v čem spočívá smysl. (vsuvka: jedna žákyně mi řekla svůj názor na inkluzi (tak jak si asi většina z nich představuje inkluzi – Já si nemyslím, že není dobrý zavírat školy pro autisty, potom je někdo dostane do třídy, a třída je naštvaná, protože je furt vyrušuje a nemůžou se na nic soustředit a asi je ani nepřijme…). Nebylo by potřeba se s nimi občas o tématu inkluze pobavit, než do nich neustále hustit kvantum informací, které jim ne vždy v budoucím životě k něčemu bude? Byla jsem velmi překvapena z neinformovanosti žáků o inkluzi (vsuvka: je pravda, že jsem se o tom bavila pouze se šestí žáky, je možné, že ostatní vnímání inkluzi úplně jinak zvlášť, když jsou školou plně bezbariérovou. Přeci to, že teďka „nechytli do třídy žádného autistu, neznamená, že se s ním v životě již nikdy nesetkají.“
698	160	speciální pedagogika a hudební výchova	4	1	1	1	1	1	1	1	Provázející paní učitelka. Je dost fajn. Na první pohled vypadá vcelku rázně, má i tak položený hlas (což po pár svých výstupech jsem zjistila, že je velká výhoda, neboť už druhou hodinu jsem nemohla mluvit), každopádně na žáky je velmi příjemná a upřímná. A proč budu o paní učitelce psát? Protože se mi líbí, jak učí, nejen jak učí, ale i jaký má vztah ke své práci. Co mě velmi zaujalo a překvapilo je, jak paní učitelka vede žáky k samostatnosti a zodpovědnosti za své věci. Když nějaký žák napíše špatně písemku, záleží pouze na něm, zda si ji půjde opravit anebo ne. Paní učitelka nelítá po chodbě a nikoho nenahání a neupozorňuje, že dostal špatnou známku a měl by s ji jít opravit. Záleží tedy na každém, jak se ke svým „problémům“ postaví. Bylo zajímavé pozorovat, kolik žáků přichází za paní učitelkou do kabinetu o přestávkách s dotazem na opravu písemky. Přijde mi to opravdu super, aby se žáci, co nejdříve, naučili sami své problémy řešit a čelit jim. Myslím si, že získané známky si poté váží mnohem více. I když známkování…to by mohla být kapitola sama o sobě - (jen v krátkosti) – byla jsem přítomna v jedné hodině, kde třída psala písemku. Všimla jsem si, že jeden žák, později zjištěno s IVP, několikrát jde za paní učitelkou test odevzdat, ta ho upozornila na nějaké možné chyby. Takhle se vrátil, myslím, asi třikrát. Dostal nakonec za 4. Sama paní učitelka byla z toho špatná, neboť žák je velmi snaživý. On sám nechce mít špatné známky a snaží se dostat dobré. Pak bývá dost často z toho špatný. Prý ho k tomu vedla maminka, aby měl dobré známky. Zřejmě se toho chytl a jde si už sám za tím. Takže úplně ještě přesně nevím, jaký mám názor na známkování, ale tuším, že se mi to nezamlouvá. Co místo toho? Teprve přemýšlím. Co jsem také ocenila, a co mi je přínosné, byla zpětná vazba, kterou mně paní učitelka poskytla po každém výstupu. Sama jsme pak měla možnost se nad hodinou zamyslet z jiného úhlu a popřemýšlet, co bych mohla a chtěla udělat lépe. Co mě velmi zaujalo a myslím si, že také pomohlo, hlavně při prvních výstupech, byly různé aktivity, které paní učitelka zařazovala na začátku hodiny. Díky těmto aktivitám jsem odbourala stres a mohla zcela přirozeně a bez zaváhání učit. Každopádně když se ohlédnu zpět a zrekapituluji dosavadní část praxe, tak velmi ráda využiji některé prvky ve škole, které paní učitelka používá. Za to paní učitelce děkuji.
699	160	speciální pedagogika a hudební výchova	5	1	1	1	1	1	1	1	Když se zamyslím nad smyslem předmětu speciálně pedagogické péče, tak si myslím, že v první řadě nebo alespoň převážně by se mělo jednat o dopomáhání žákovi, aby se nejen ve škole cítil lépe a jistěji. Tím myslím dopomoct k tomu, aby zvládal a ovládal učivo, které ovládají jeho kamarádi. Co se tak učíme, tak by se mělo jednat o určité reedukace. Proč ale na některých školách je tento předmět spíše nahrazen tzv. doučováním. „Protože na to není prostě čas.“ „Protože by žáci museli probrané učivo, které zameškají dodělávat doma za domácí úkol.“ Jsem se dozvěděla od pár speciálních pedagogů. Vlastně jako jo, dává to smysl, ale proč na některých školách to jde a funguje, proč na některých školách si ta chybějící cvičení doma prostě dodělávat nemusí? Když se vrátím ale k úvodu, prvnímu odstavci, tak i v rámci toho doučování je jim poskytována určitá forma péče. Pracuje se jeden na jednoho, žák mám větší prostor pro dotazy, větší prostor pro pochopení dané látky a tím pádem může učivo lépe ovládat. Minulý semestr jsem měla možnost některé speciálně pedagogické péče vést. V závěru praxe jsem musela zhodnotit, že ty děti to opravdu baví. Hrozně se na ty hodiny těšily. Jak si na začátku s paní učitelkou budou povídat o tom, co dělaly o víkendu, co dělají ve škole a jak se prostě mají. Ne vždycky teda byly rády, když zjistily, že budou číst, ale pracovní listy pro ně byly vytvořeny vždycky zábavně, aby je to zaujalo, třeba formou obrázkového čtení. Pak se hrály různé hry na podporu prostorové orientace, sluchové pexeso apod. Letos jsem zatím neměla příležitost takovou hodinu vést, pouze jsem vedla hodinou formou doučování. Dělali jsme s děti cvičení, která dělají ve třídě. Je ovšem pravda, že jsme se s jednou paní učitelkou domluvily, že se u jednoho žáčka zaměříme více čtení, na analýzu a syntézu. Má problém s psaním samohlásek ve slovech. Tak na to se těším. Co si ovšem z letošních praxí odnáším jako obrovský zážitek, je klokanův kufr, který jsem měla možnost vidět a prohlédnout si ho na jedné škole.
700	161	občanská výchova	1	1	1	2	3	3	2	1	Mám za sebou několik hodin praxe strávených na ZŠ v Rosicích, kterou jsem navštěvovala 9 let jako žákyně. Potkávám se tam s učiteli, kteří mě v mých školních letech učili. S praxí jsem začala nejprve s matematikou. S paní učitelkou jsem se domluvila, že se budu věnovat pouze 6. A. Šla jsem na pár náslechů a posléze jsem si vyzkoušela vlastní výuku. Přípravu jsem dostala od ní vypracovanou, takže jsem měla o práci méně. S mojí první odučenou hodinou jsem velice spokojená. Žáčci se se zájmem hlásili a chodili počítat k tabuli. Jediný problém byl, že jsme zdaleka nestihli vše, co jsem s nimi chtěla probrat. Najednou jsem si říkala, jak je 45 minut málo. Nevím jak dětem, ale mně ta hodina utekla velice rychle. Jsem docela překvapená z průběhu přestávek v kabinetě. Vždycky jsem si říkala, jak si určitě paní učitelky o přestávkách dělají přípravy na další výuku nebo opravují testy. Musím však říct, že to tak úplně není. Alespoň v kabinetě, ve kterém trávím přestávky já. Neustále tam chodí žáci s různými problémy. „Paní učitelko, nezapsala jste do třídnice.“ „Paní učitelko, omlouvám se, ale zapomněla jsem si domácí úkol.“ „Paní učitelko, minulý týden jsem nebyl ve škole. Můžete mi prosím dát na nalepení příklady, které jste dělali?“ „Paní učitelko, potřebovala bych propustku.“ „Paní učitelko, paní učitelko, paní učitelko,….“ Najednou zvoní, přestávka je pryč a já si všímám, že si paní učitelky nestihly ani odskočit na toaletu, natož si dát svačinu. Věřím tomu, že tohle je výjimka a v jiných kabinetech je mnohem větší klid o přestávkách. Těším se na další výuky, které povedu!
701	161	občanská výchova	2	1	1	2	3	3	2	1	Mám za sebou několik hodin výuky matematiky v 6. A. Žáci jsou velice šikovní, hlásí se, spolupracují a s kázní nemají problém. Ve třídě se s nimi cítím dobře, výuka mě baví a tajně doufám, že je to vzájemné. Praxi z matematiky mám již skoro celou splněnou a nyní mě čeká praxe z občanské výchovy. Na první náslech z občanky jdu do pro mě již známé třídy 6. A. Na žáčky se těším, protože vím, jak umí krásně pracovat a hezky se chovat. Při vcházení do třídy se mi zdá, že je zde hluk, na který nejsem zvyklá. Paní učitelka si zapomněla deníček na známky v kabinetě, tak se pro něj vrací. Děti jsou hlučné od prvního okamžiku a je vidět, že se trošku nudí a neustále si povídají. Paní učitelka jim zadává samostatnou práci z učebnice a mezitím zkouší jednotlivé žáky. Procházím třídou a pomáhám dětem se zadanými úkoly. 15 minut před koncem vyučovací hodiny říká nahlas celá třída správné řešení. Nikdo se však nehlásí tak vzorně jako v matematice. Jeden před druhého křičí, až mně z toho duní v hlavě. Nemohu uvěřit tomu, že jsou tohle ti hodní žáci, ke kterým jsem chodila na praxi z matematiky. Pokládám si otázku, co nejvíce ovlivňuje chování žáků a klima ve třídě. Nezajímá je výuka občanské výchovy? Je hodina špatně strukturovaná? Nebo je na ně paní učitelka příliš hodná a nedává jim žádné poznámky? Uvědomuji si, jak moc záleží na přístupu vyučujícího a připravenosti jeho výuk. Jsem zvědavá, až si vyzkouším v této třídě vlastní výuku z občanské výchovy, jak se budou žáci chovat a spolupracovat. Momentálně se na to však příliš netěším.
702	161	občanská výchova	3	1	1	2	3	3	2	1	Na praxi běží vše podle plánu. Matematiku mám již splněnou, proto se teď věnuji pouze občanské výchově. V pondělí jsem si poprvé vyzkoušela učit občanku, a to ve dvou šestých třídách. Nejdříve jsem v těchto třídách byla na náslechu, abych si udělala představu o tom, jak žáci pracují a co probírají. Povídali si o denním režimu a já s nimi další vyučovací hodinu na tohle téma navázala a poté jsme probírali volný čas. Učebnice, které žáci používají a v každé hodině s nimi pracují, se mi příliš nelíbí, proto jsem se rozhodla, že přípravu vymyslím bez jejich pomoci. Chtěla jsem se inspirovat v knihovně jinými učebnicemi, ale „volný čas“ jsem v žádné nenašla. Dané téma se mi zdálo na první pohled úplně jednoduché, ale ve výsledku to pro mě tak bezproblémové nebylo. U příprav jsem si často pokládala otázky, zda to děti bude bavit a jestli připravené aktivity dávají vůbec nějaký smysl. S přípravou jsem se poprala a mohla jít učit. Ráno jsem učila 6. A, kterou již znám z výuky matematiky. Těšila jsem se za nimi, protože v matematice vždy výborně pracovali a chovali se ukázněně. Už při příchodu do třídy se mi děti zdály velice upovídané a neukázněné. Po celou vyučovací hodinu byl ve třídě ruch a neučilo se mi moc dobře. Několikrát jsem je okřikovala, ale ničemu to nepomohlo. „Proč jsou dnes takoví? Nebaví je občanská výchova? Nebo když mají za zády jinou paní učitelku, tak jsou zlobivější? Spíš jsem zvolila aktivity, které je nebaví, a proto to takhle dopadlo.“ Přemýšlela jsem, proč tomu tak je, a byla jsem z toho docela nešťastná. Odpoledne jsem šla učit do 6. C. Přípravu jsem ještě pozměnila, protože jsem věděla, co v 6. A nefungovalo. Hodina proběhla mnohem lépe a nálada se mi díky tomu hned zlepšila. Žáky aktivity od pohledu bavily a perfektně reagovali. Čím to mohlo být? Opět si pokládám podobné otázky a srovnávám výuky. Během praxe jsem zjistila, že matematika se mi učí mnohem lépe než občanská výchova. V hodinách občanské výchovy se více diskutuje a učitel musí hodně usměrňovat, jakým směrem se diskuze vyvíjí a na závěr udělat výstup debaty. V tomhle nejsem zatím příliš zběhlá, a proto vím, že se mám ještě hodně co učit.
704	161	matematika	5	1	1	2	3	3	2	1	Mám za sebou několik hodin výuky matematiky v 6. A. Žáci jsou velice šikovní, hlásí se, spolupracují a s kázní nemají problém. Ve třídě se s nimi cítím dobře, výuka mě baví a tajně doufám, že je to vzájemné. Praxi z matematiky mám již skoro celou splněnou a nyní mě čeká praxe z občanské výchovy. Na první náslech z občanky jdu do pro mě již známé třídy 6. A. Na žáčky se těším, protože vím, jak umí krásně pracovat a hezky se chovat. Při vcházení do třídy se mi zdá, že je zde hluk, na který nejsem zvyklá. Paní učitelka si zapomněla deníček na známky v kabinetě, tak se pro něj vrací. Děti jsou hlučné od prvního okamžiku a je vidět, že se trošku nudí a neustále si povídají. Paní učitelka jim zadává samostatnou práci z učebnice a mezitím zkouší jednotlivé žáky. Procházím třídou a pomáhám dětem se zadanými úkoly. 15 minut před koncem vyučovací hodiny říká nahlas celá třída správné řešení. Nikdo se však nehlásí tak vzorně jako v matematice. Jeden před druhého křičí, až mně z toho duní v hlavě. Nemohu uvěřit tomu, že jsou tohle ti hodní žáci, ke kterým jsem chodila na praxi z matematiky. Pokládám si otázku, co nejvíce ovlivňuje chování žáků a klima ve třídě. Nezajímá je výuka občanské výchovy? Je hodina špatně strukturovaná? Nebo je na ně paní učitelka příliš hodná a nedává jim žádné poznámky? Uvědomuji si, jak moc záleží na přístupu vyučujícího a připravenosti jeho výuk. Jsem zvědavá, až si vyzkouším v této třídě vlastní výuku z občanské výchovy, jak se budou žáci chovat a spolupracovat. Momentálně se na to však příliš netěším.
709	162	odborné předměty	5	1	1	1	1	1	1	1	Tento deník bych ráda věnovala, svému vlastnímu vyučování u oboru Kadeřník. Jako téma hodiny jsem měla Ondulaci železem – historie. Přípravě jsem věnovala asi 6 hodiny. Pro žáky jsem si doma připravila prezentaci na toto téma. Prezentaci jsem se snažila vytvořit tak, aby byla pro žáky srozumitelná a mohli si zní udělat sami zápis do sešitu. K prezentaci jsem si také vytvořila podrobný plán výuky. V první části hodiny jsem se s žáky přivítala, představila jsem se. Dále jsem jim řekla, jaké jsou cíle dnešní hodiny a co budeme dneska dělat. Kromě prezentace jsem si pro žáky připravila aktivitu za pomocí mobilních telefonů. Budou mít za úkol zodpovědět čtyři otázky, které si mohou vyhledat pomocí mobilního telefonu. Dále jsem tedy spustila prezentaci a snažila jsem se dotazovat žáků, jestli vědí, co to je ondulace železem a jestli už ji dělali na praxi. Prošli jsme si několik slaidů k historii a potom jsem žákům rozdala papírky s otázkami. Měli přibližně 15 minut na zodpovězení. Potom jsme si otázky společně prošli. Následovala část názorných ukázek, které nám zapůjčila paní učitelka – historické nástroje na ondulaci železem. Na konci hodiny jsme si udělali krátký zápis. Chtěla jsem ještě stihnout menší opakování z hodiny, ale to už jsme bohužel nestihl. Pro příště bych si určitě měla lépe rozvrhnout hodinu abych stihla všechny naplánované aktivity. Po skončení hodiny mě paní učitelka hodinu zhodnotila. Abych to zhodnotila, myslím si, že žáci pěkně spolupracovali a až na časové rozvržení hodina dopadla dobře.
710	163	anglický jazyk	1	1	1	1	1	-1	1	1	Během mé praxe jsem zatím měla možnost navštívit různé ročníky, za což jsem moc vděčná. Každá třída má něco do sebe a s určitým věkem žáků se objevují různé zajímavé situace, které asi musí řešit každý učitel. Je víc věcí, které mě stihly během prvních dvou týdnu, kdy praxe probíhá, překvapit. Jednou z nich byla hodina, kdy jsem navštívila sedmou třídu a strávila jsem s nimi jednu hodinu angličtiny. Týden předem bylo dětem avizováno, že budou psát písemku na celý minulý čas. Měli to také napsané v deníčku a celý týden s panem učitelem na písemku trénovali. Ihned po příchodu učitele se děti ve třídě zhrozily, když zjistily, že budou nějakou písemku psát. Všichni se tvářily překvapeně a obhajovali se, že o ničem nevěděly (smůla, důkazy mluví jasně proti nim :D). Při písemce učitel procházel mezi lavicemi a snažil se alespoň trošku žákům pomoci. Bylo to ale marné, většina žáků nevěděla, co má do písemky psát. Už v tu chvíli mi bylo pana učitele líto. Další „rána“ přišla po písemce, kdy se kontroloval domácí úkol zadaný minulou hodinu. Hádejte co? Skoro nikdo domácí úkol neměl hotový a zaznívaly klasické výmluvy, že úkol žádný nebyl. Učitel se ale snažil nenechat se vyvést z míry a celý úkol se pokoušel udělat s dětmi ve třídě. Docela ho obdivuji, představila jsem si, jak bych se asi v tu chvíli cítila já. Připadala bych si jako kdybych mluvila do vzduchu a celá moje práce byla k ničemu. Navíc pan učitel je docela mladý člověk, snaží se žáky zaujmout, oni s ním super komunikují a ve třídě panuje docela fajn atmosféra. Nevím, jak víc by teda šlo žáky motivovat, aby byli více spolehliví a aby měli vůli se lépe učit. V tu chvíli mě napadlo, že pokud už v těchto letech nejeví o školu zájem, nedokážu si je představit například v deváté třídě nebo později i na střední škole. Je jasné, že se mohlo jednat jen o výjimečnou situaci a nemusí to úplně vypovídat o tom, jací žáci jsou, trošku to ale ve mně vyvolalo pocit bezradnosti. Bojím se, že až nastoupím do školy, kde budu úplně nová a oproti ostatním kolegům i třeba hodně mladá, nebude mě nikdo z žáků brát vážně - budou si tak nějak dělat co chtějí a já je k ničemu nedonutím. Určitě je to všechno ale hlavně o zkušenostech, takže doufám, že se naučím mít na žáky dobrý vliv a oni mi to vrátí svou pečlivostí (malinko naivity neuškodí :D). Trošku ve skrytu duše doufám, že to byl prostě u této třídy jen takový výpadek, jinak se mi totiž zdají jako fajn třída. Ale asi nikdy nejde vše, tak jak si naplánujeme, takže to zase nevidím jako konec světa. Každá hodina je ale jiná a jsem upřímně zvědavá, co mě během dalších týdnů ve škole ještě potká. Vždy na každého asi čeká nějaká pozitivní i negativní zkušenost a to je myslím super. Tak to prostě v životě je a bude nás to takhle potkávat každý den, až budeme sami působit jako učitelé. Je dobré vědět do čeho jdeme a nejít do školy jen s vidinou toho, že nás čekají samé pěkné věci.
711	163	anglický jazyk	2	1	1	1	1	-1	1	1	Přemýšlela jsem, jakou situaci bych v tomto deníku popsala a zreflektovala. A napadla mě právě ta, jak jsem (ne)zvládla svou úplně první vyučovací hodinu. Od svého provázejícího učitele jsem měla za úkol naplánovat 10-15 minutovou aktivitu do hodiny angličtiny. Všechno jsem měla naplánované, ale den předem mi pan učitel napsal, že nebude moct do hodiny přijít, tak jestli bych nechtěla odučit celou hodinu sama. V prvních minutách jsem byla docela zděšená, ale potom jsem usoudila, že by bylo možná fajn si to hned takhle zkusit a využít příležitosti, kdy budu na děti ve třídě úplně sama. Měla jsem pro žáky nachystanou svou původní aktivitu (4 stanoviště, na každém měli jiný úkol, kdo byl nejrychlejší a měl vše správně, dostal odměnu), zbytek hodiny jsme měli dělat opakovaní na písemku. Hned potom, co jsem vešla do třídy a žákům jsem sdělila, že místo pana učitele budu učit já, z prvních lavic se ozvalo: „achjo“. To mě na úvod trošku znervóznilo. Hned jak jsem žákům ale řekla, že jsem si pro ně připravila zajímavou aktivitu, byli nadšení a těšili se. To mě uklidnilo a pustili jsme se do práce. Byl to trošku chaos, žáci běhali od stanoviště ke stanovišti, ale bavilo je to a všechno jsme to zvládli. Potom ale nastal čas, kdy se měli žáci vrátit do lavic a začít pracovat na opakování. To už bylo trošku horší, nikdo se moc nesoustředil, tři žáci se hádali kdo komu ukradl fólii atd. Já jsem zase měla problémy s hledáním poslechu na dvě cvičení. No kdyby tam se mnou v tu chvíli někdo byl, asi by si řekl, že je to pěkná divočina. Jak by bylo možné vyvarovat se tomu, že v druhé půlce hodiny už žáci nedávali pozor? Když to vidím zpětně, myslím, že by asi bylo vhodnější tu moji aktivitu zařadit až ke konci hodiny. Přišlo mi, že se žáci asi dost rozhodili a pak už pro ně bylo těžké se soustředit. Asi by bylo fajn jim na začátku hodiny říct, že budeme opakovat a když vše zvládneme podle plánu, bude ke konci hodiny čas na super aktivitu, která je bude bavit. Je možné, že by se pak na opakování aspoň o trochu víc soustředili a udělali bychom toho více. Já jsem tu svoji připravenou aktivitu dala na začátek z toho důvodu, že jsem si je chtěla alespoň trošku získat, aby ze mě neměli hrůzu. V dalších hodinách bych to už volila asi jinak. U žáků navíc neznám ještě všechny jejich jména, tak jsem se po většinu času při kontrolování úkolů ptala pouze těch, co znám, což mi na popularitě asi taky moc nepřidalo. Kdybych měla víc času je poznat, myslím, že by to pro obě strany bylo určitě lepší. Z toho pro mě vyplývá, že k tomu, aby hodila nějak dobře fungovala, vztah učitel a žáci je strašně důležitý. Proto myslím, že až budeme mít praxi delší čas v kuse, až pak doopravdy poznáme jaké to je. Musím říct, že během hodiny jsem nakonec byla tak nervózní a trošku bezradná, že jsem si po hodině uvědomila, jak málo angličtiny jsem v hodině použila. Snažila jsem se vždy pokyny dávat v angličtině a když bylo potřeba, vysvětlila jsem jim to i v češtině. Jinak ale nic moc. Bylo to asi tím, jak jsem se zároveň soustředila na velkou spoustu věcí a nakonec jsem pořádně nezvládla žádnou. Problém u mě tedy je, že jsem nezvládla zkoordinovat víc věcí najednou - jak sladit to, že když si já potřebuju něco nachystat, tak aby oni měli práci a nenudili se, soustředit se na svou angličtinu, ovládat techniku (na poslech) ve třídě, korigovat žáky, kteří neposlouchají a nedávají pozor a mnoho dalších věcí. I přes to jsem ale ráda, že už mám úvodní hodinu za sebou a doufám, že s přibývajícími zkušenostmi se budu jen a jen zlepšovat a zvládat to všechno alespoň o něco lépe.
712	163	anglický jazyk	3	1	1	1	1	-1	1	1	Ve svém posledním deníku z praxe bych ráda zreflektovala své dvě hodiny, které jsem v rámci angličtiny odučila minulý týden. Vzhledem k tomu, že moje úplně první učící hodina proběhla bez přítomnosti mého provázejícího učitele (suplovala jsem za něho hodinu), když jsem měla další hodinu učit před ním, trošku jsem se toho bála. Vím, že je to určitě jistá výhoda, protože po hodině dostanete zpětnou vazbu a víte, co jste udělali dobře a co zase špatně. Měla jsem ale i přes to trošku strach, bála jsem se, abych svého provázejícího učitele nezklamala a aby si náhodou neřekl, že jsem úplně nemožná. Nakonec to bylo docela fajn! Příprava na dvě hodiny mi zabrala nečekaně docela dost času. Pořád mám problém s tím, kolik aktivit si mám naplánovat, aby zabraly celou hodinu a abych náhodou neměla v půlce hodiny co dělat. Naštěstí jsem vše zvládla dobře a vyšlo mi to nádherně. Můj další strach spočíval v tom, že dětem něco špatně vysvětlím nebo že hodinu prostě a jednoduše nezvládnu a nikdo mě nebude vůbec poslouchat. Po první hodině ze mě můj strach ale docela opadl a druhá hodina už byla více v pohodě. Po všech těch svých obavách jsem byla proto velmi překvapená, když mi pak učitel řekl, jestli bych nechtěla chodit častěji. Žáci prý krásně poslouchali, byli pozorní a skvěle spolupracovali. Dokonce se prý pan učitel až cítil blbě, že se mnou tak dobře komunikovali a s ním mnohdy ne. (samozřejmě to myslel dobře) Proč si myslím, že hodiny se mnou docela dobře fungovali? Žáci dávali pozor třeba z toho důvodu, že jsem pro ně byla nový element ve třídě a proto se více soustředili. S více hodinami by už třeba jejich pozornost mohla zase klesat, těžko říct. Pokud by bylo možné strávit ve třídě více hodin, bylo by to jistě zřejmější. Dalším faktorem mohlo také být, že jsem se v rámci hodin snažila využívat více různorodých aktivit a snažila jsem se využívat i dataprojektor na různé aktivity – připravila jsem si pro ně písničky, zajímavé přiřazování slov k obrázkům atd. Žáky to tak bavilo, že i když už bylo dávno po zvonění a nestihli jsme písničku, kterou jsem pro ně měla přichystanou, chtěli si ji poslechnout i během přestávky, to mě to moc potěšilo. Myslím, že takové aktivity, které například obsahují i dataprojektor, jsou pro žáky aktivizační, protože se střídají a chodí postupně doplňovat správné odpovědi, což jim určitě prospívá. Neseděli celou hodinu na místě a taky měli nějaký pohyb. Moc mě taky potěšilo, když mi pan učitel řekl, že mu přijde, že mám talent na to zacházet v mladšími žáky, že vím jak na ně. To u sebe pozoruji také. Možná je to tím, že mám mladšího bratra a tudíž vím, jak s takovými žáky pracovat, mám k nim blíže. Proto mám strach, jaké to asi bude učit například 9. třídu. To se mi v rámci této praxe nepoštěstí a já jsem za to vlastně i trošku ráda. Bojím se, že to bude pro mě asi těžší než mladší žáci. No uvidíme v příštím semestru. Bude to pro mě výzva. Abych byla upřímná, ještě si nejsem na 100% jistá, zda chci v budoucnu učit. Z toho důvodu se mi na praxi úplně nechtělo a bála jsem se, co mě tam bude čekat. Co hodnotím pozitivně je to, že jsem si ty 4 odučené hodiny užila a bavilo mě připravovat zajímavé aktivity pro žáky. Velký podíl na tom, že si ze své praxe odnáším víceméně jen pozitivní zážitky, má jistě i můj provázející učitel, který byl neustále pozitivní, snažil se mi ve všem pomoci a dával mi super zpětnou vazbu. Jsem zvědavá, jaké další zážitky a zkušenosti mi přinese další praxe.
713	163	speciální pedagogika a hudební výchova	4	1	1	1	1	-1	1	1	Tento semestr navštěvuji v rámci praxe ze speciální pedagogiky Střední školu, základní školu a mateřskou školu pro zdravotně znevýhodněné v Brně. Oproti minulému semestru je to docela změna, jelikož předtím jsem navštěvovala běžnou třídu a pracovala jsem jak s žáky se specifickými poruchami učení, tak i s žáky intaktními (ve třídě bylo vždy kolem 25 žáků). Tentokrát jsem na škole, kde se setkávám s žáky, kteří už mají o něco vážnější problémy jako je zrakové postižení, autismus a těžší vady řeči. Změna je také v tom, že v této třídě je pouze 8 žáků. Přijde mi to mnohem lepší, jelikož cítím, že můžu být dětem blíže a je jednodušší rozložit mou pozornost mezi takto menší počet žáků. Co se týče věci, která mě v posledních dnech praxe zaujala, tak je to určitě to, jak se k sobě žáci ve třídě chovají. Ve třídě je jeden žák, který je nevidomý a tudíž často potřebuje pomoci například s orientací na chodbách, při přesunech do jiných tříd atd. Byla jsem moc mile překvapená, když jsem viděla, jak na něho ostatní spolužáci reagují a jak mu jsou stále nápomocni. Pokaždé k němu přiskočil jiný spolužák, chytil ho za ruku a pomáhal mu při cestě na oběd nebo při přípravě pomůcek. Také při tělocviku ho spolužáci navigovali a pomáhali mu při hře. Nikdo neopovrhoval tím, že s ním musel být ve dvojici apod. Tento zrakově postižený žák nemusel nikoho prosit o pomoc a nemusel se tak cítit, jako že pořád někoho obtěžuje. Bylo na něm vidět, že je stále veselý a velice pozitivní, na což má určitě také vliv to, jak se k němu chovají jeho spolužáci. Proč si myslím, že to takhle dobře ve třídě funguje a že se k sobě chovají žáci hezky a pomáhají si? Podle mého názoru je to tím, že mají žáci k sobě velmi blízko a vědí, že si mají pomáhat. Každý z nich se potýká s nějakým znevýhodněním či postižením, a proto nemusí tolik řešit, že je jeden je takový a druhý zase jiný. Je to určitě také tím, že jich je ve třídě méně a když nastane nějaký problém, lépe se řeší v menší okruhu lidí. Každé ráno také na začátku vyučování vytvoří s paní učitelkou kroužek, spojí ruce a říkají si hezké věci o tom, jak se k sobě chovat a jak je důležité se navzájem podporovat. Proto si myslím, že paní učitelka na tom nese velký díl úspěchu, protože opravdu věnuje dostatek času tomu, aby si žáci uvědomili, jak je potřeba být tu pro druhé lidi. Možná je tohle fungování také dané věkem, žáci jsou ve čtvrté třídě, tudíž třeba ještě tolik nevnímají rozdíly mezi sebou a tolik to neřeší. Pokud by to byla třeba třída puberťáků, vše by mohlo být jinak. Je to vždy asi hodně individuální. Je jasné, že nemůžu soudit hned po pár hodinách strávených ve škole, zda se takto k sobě žáci chovají stále, ale je milé vidět, že to může vůbec fungovat. Proto se těším na další dny strávené na škole, co přinesou a čím mě obohatí.
714	163	speciální pedagogika a hudební výchova	5	1	1	1	1	-1	1	1	Hodně jsem přemýšlela o tom, jakou situaci rozebrat ve svém druhém reflektivním deníku. Nakonec jsem se rozhodla popsat jeden můj problém s žákem - pro účely tohoto deníku ho pojmenuji Honzík. Honzík trpí DiGeorgovým syndromem – jedná se o syndrom, který zahrnuje například vady srdce, různé abnormality obličeje, mezi které patří také rozštěp patra a s ním související poruchy řeči. U hodně případů se také objevuje mentální postižení. U Honzíka nebylo lehké mentální postižení potvrzeno, řadí se ale mezi tzv. hraniční žáky. Přes všechna tato „omezení“ byl nakonec překvapivě největším problémem fakt, že se Honzík v hodinách neustále uráží. V jedné vyučovací hodině se klidně taková situace opakuje 5 krát až 8 krát a Honzík úplně odmítá pracovat. Jeden den na praxi ke mně ráno přišel a byl celý nadšený, pozitivní a říkal mi, jak se strašně těšil do školy. Zajímalo ho, co všechno budeme ten den dělat atd. To mě povzbudilo a říkala jsem si, že ten den to bude třeba lepší a nebudu s ním mít v hodině tolik starostí, aby spolupracoval. Bohužel jsem se mýlila a hodiny probíhaly jako obvykle. K tomu, aby se Honzík naštval stačí vždycky jenom opravdu malá věc. Například když je vyvolaný, přemýšlí co odpovědět a ostatní se jenom hlásí a čekají na vyvolání. Jeho ale jenom to, že se ostatní hlásí a jakoby se mu snaží vzít slovo (i když jsou potichu) dokáže natolik vytočit, že přestane mluvit a dál nespolupracuje. Bylo pro mě hodně stresující nevědět si rady s tím, jak ho přimět k práci. Věnovala jsem se tomu, aby se s námi bavil a zapojoval se do výuky až jsem se přistihla, že se mu vlastně věnuji více než ostatním dětem. V tu chvíli jsem si uvědomila, že takhle je to asi špatně. Snažila jsem se to vyřešit různými způsoby, jako například objetím a ujištěním, že spolužáci to nemyslí nijak zle a nic se neděje. Ale taky přísnějším způsobem, kdy jsem na něj zvýšila hlas a snažila se mu vysvětlit, že se opravdu musí zapojit do výuky. Nebo jsem ho prostě jen měla nechat být? V tom případě by ale většinu dne skoro nepracoval. Upřímně jsem nevěděla co s tím. Je to moje chyba, že ho nedokážu „zpracovat“ a přimět ho k tomu, aby pracoval? I když jsem v předchozím reflektivním deníku zmiňovala, že je ve třídě jen 8 žáčků a tím pádem se můžu všem naplno věnovat, když máte takový „rušivý element“ ve třídě a do toho ostatní žáci vyžadují vaši pozornost, často jsem se cítila stejně bezradně jako ve třídě se 30 žáky najednou. Jak by se můj problém dal třeba trošku zlepšit? Možná by bylo fajn ostatní žáky v nepřítomnosti Honzíka upozorňovat na to, že je prostě více citlivější a tudíž by se měli snažit být k němu shovívavější a například se mu nesmát, když řekne něco špatně (i když v normální situaci by se tomu ostatní prostě zasmáli a šlo by se dál). Další možné řešení této situace mě bohužel nenapadlo.
715	164	biologie	1	1	1	1	1	1	1	1	Je pátek ráno a já sedím ve třídě 7. A na hodině přírodopisu. Není to běžná hodina, jak jsem zvyklá, jelikož hodinu vede drobná malá zakřiknutá učitelka. Běžně chodívám na náslechy k učiteli, z kterého mají žáci až nevídaný respekt. Tady tato hodina je zcela jiná. Učitelka vejde do třídy a já už tady vidím rozdíl. Říkám si, čím to je, že žáci ani nevnímají, že učitelka je již ve třídě. S nikým to ani nehne. Je to tím, že je to drobounká a tichá žena? V hlavě se mi pořád točí myšlenka, zda je to způsobeno celkovou vizáží a pohlavím. Sedím a přemýšlím, jestli jsem i já jako žákyně sedmé třídy dělala mezi učiteli rozdíly dle pohlaví. Nedělala. Nemyslím si že ano. Přemýšlím dál a uvědomuji si, že učitelka je velmi hodná, až moc. Na úvod hodiny začíná paní učitelka zkoušet. Třídu to nerozhodí, naopak, baví se ještě více a dělají, že jí ani nevidí. Vybrala si tedy chlapce ke zkoušení a zbytku třídy zadala úkol v pracovním sešitě. Chtěla je motivovat, stejně tak bych to udělala já, říkám si. Ale udělala to správně? Řekla jim: „Žáci, pracujte podle učebnice a kdo to bude mít vyplněno správně, dostane jedničku.“ Nikdo nic nedělá, všichni se vesele dál baví, učitelka zkouší. Ve třídě není slyšet vlastního slova. Stále sedím a uvažuju. Ano, já byla taky velmi upovídaná, když se zpětně podívám na sebe, ale tohle bych si nikdy nedovolila. Je to dobou či výchovou, že jsou děti tak neukázněné? Bije mi srdce, zvyšuje se mi tlak a jsem nervózní. Honí se mi hlavou, zda mám zůstat sedět a hodinu přečkat nebo bych měla zakročit. Už to dál nevydržím. Nejsem člověk, co by se díval, jak se někdo trápí a nepomohl mu. Zvednu se ze židle a jdu za první hlučnou dvojicí. Stojím u jejich lavice a pokládám jim otázku: „Vy nemáte co dělat, že se bavíte? Máte už hotovo, co vám bylo zadáno?“ Dvojice odpoví tichým a lehce zaraženým hlasem, že ne. Znovu jim tedy připomenu, co mají dělat a začínají pracovat. Tak postupuji dál třídou a vyzývám i ostatní k tomu, že mají pracovat a respektovat co učitelka řekla. Najednou je ve třídě ticho, všichni pracují a učitelku jde konečně slyšet, že zkouší. Zamýšlím se a myslím si, že se mi to podařilo, poslechli mě. Nikdo si hlasitě nepovídá. Vidím, že se někdo hlásí, tak jdu k němu a pomůžu mu, když něčemu nerozumí. Učitelka přestala zkoušet a jen se mě tichým hlasem zeptá, zda mě může ve třídě nechat, že si pro něco zajde. Souhlasím. V hlavě se mi točí plno myšlenek, ale hlavně ta, že to zvládnu. Zůstala jsem tedy ve třídě sama a táži se žáků proč se nesnaží vypracovat cvičení, za které mohou dostat jedničku. Odpovídají mi, že nevěděli, co dělat za cvičení. Lžou mi nebo opravdu byl ve třídě takový hluk, že to neslyšeli? Nepátrám po tom, ale leží mi v hlavě otázka, proč učitelku nerespektují. Neudržím se a zeptám se celé třídy. Odpovídají, že neví, ale zajímá je, jestli mě dostanou za učitelku místo ní. Usměju se a odpovídám, že si taky něco odučím u nich ve třídě, ale jejich učitelka je a bude ona. Vidím úsměvy na tvářích a radost. Žáci mě zahltí otázkami, kdy to bude a zdá je budu taky zkoušet. Odpovídám, že v listopadu. Zvýším lehce hlas a prohlásím, že budu nejen zkoušet, ale dávat i písemky, jelikož vidím, jak se chovají k učitelce a nerespektují zadané úkoly. Uvažuju, jak je možné že se ve třídě nikdo nebaví, ale poslouchají, co říkám? Je to tím že jsem pro ně nová? Mají ze mě respekt? Ze třídy se jen ozve: „Vy jste sice drsná, ale my chceme ať nás učíte.“ Trošku se začervenám a cítím, že tohle je ono. Oni potřebují cítit respekt, to že je někdo umí usměrnit, jen upřeným pohledem. Učitelka se vrací do třídy a pomalu končí hodina. Žáci se usmívají a přejí mi příjemný víkend. Cítím se dobře, moc dobře. Připomíná mi to, že tohle jsem vždycky chtěla. Chtěla jsem práci, co mě bude naplňovat, práci, kde nebudu vědět, že je to práce, ale hlavně koníček. Mohlo by to být ono? Vybrala jsem si dobře? Jak přemýšlím, učitelka mě vyruší a říká: „Lenko, vy to máte v sobě. Jen vejdete do třídy a je ticho.“ Poděkuju a jsem šťastná. Jdu s tímto pocitem domů, motivovaná. Je tedy práce učitele založená na tom, jak z nás vyzařuje respekt? Udělala jsem správně, že jsem učitelce utišila třídu a nenechala to na ní? Mám plno otázek a myšlenek, na které musím ještě přijít. Ale byl to tedy zážitek. Tato pro mě netypická hodina mi toho moc dala, více takových hodin.
716	164	biologie	2	1	1	1	1	1	1	1	Byla to první hodina, kdy jsem učila úplně sama. Myslím si, že to dopadlo celkem dobře. Ale neustále na to myslím. Byla to výchova ke zdraví, téma komunikace v rodině. Stála jsem před třídou a cítila jsem se dobře, ale v rozpacích. Hned při pozdravu mě napadla myšlenka, ke které se neustále vracím. Není to žákům divné, že jsem od nich věkově jen pár let? Vykládám učivo a v mezičasech se zamýšlím, že si neuvědomuji, že mě někdo tak mladý někdy učil. Vnímají to i žáci? Už od začátku studia jsem měla strach, že mě ve škole na praxi nebo na začátku kariéry nebudou někteří brát vážně, protože jsem mladá. Tato myšlenka mě provází stále, ale doufám že nad tím takhle uvažuju jen já a ne žáci. Vzpomínám si, že já i moji spolužáci jsme měli rádi mladé učitele více než ty starší. Ale jak jsem již řekla, jak jsem byla na základní škole, nepřišlo mi, že by mě učil někdo až tak mladý. Hrozím se věty na praxích, typu: „Já vás nebudu poslouchat, vy nejste moje učitelka nebo já bych vám mohl tykat, když se na vás tak dívám“. Jak bych se měla v takových situacích zachovat? Tento semestr jsem ve vesnické škole v místě mého bydliště. Moc jsem si přála jít na první praxi tam, protože tam znám pár učitelů, a dokonce i některé žáky. Neměla jsem tudíž strach se před tyto žáky postavit a vykládat jim učivo. Ale děsím se rozdílu vesnická škola a městská škola. Je má obava oprávněná? Jsou děti na vesnici jiné než ve velkém městě? V mých představách ano, ale nechci mít předsudky, mám pouze přirozený strach. Když se tak zamýšlím, tak možná nad vším okolo respektu až moc uvažuji. Zkrátka mám pocit že na vesnické škole, kde probíhá má první praxe je všechno moc fajn až ideální a bojím se, že to není tak všude. Na praxi si vždycky připadám jako doma. Připomíná mi to, jak dobře jsem se na základní škole cítila, jako žačka. Na každé další praxi se dozvím nebo zažiju něco nového. Myslím tedy, že časem se ještě více obrním a nebudu řešit maličkosti jako teď. Neustále se zamýšlím nad věcmi, co zkušeného pedagoga asi ani nenapadnou, nebo ano? Možná si na tuto otázku za nějaký čas budu schopná odpovědět i sama.
717	164	biologie	3	1	1	1	1	1	1	1	Byla to hodina náslechu ze zeměpisu v 6. ročníku, kde dobrovolně chodím ve volné hodině mezi přírodopisy. Žáci probírali poledníky a rovnoběžky. Jak jsem pochopila, bylo to již opakování z minulé hodiny, ale žákům to moc nešlo. Když se zamyslím, není to lehké učivo a když si vzpomenu, taky mi trošku trvalo rozlišit všechny informace týkající se poledníků, rovnoběžek, obratníků atd. Učitel se zeptal celé třídy, co jsou to poledníky. Odpověděla jedna žákyně s blonďatými vlasy. Avšak odpověděla špatně, jelikož popsala místo poledníků rovnoběžníky. Učitel na to dopověděl: „Ty jsi fakt úplně blbá blondýna, úplně potvrzuješ ty vtipy o blbých blondýnách“. V tu chvíli jsem nevěděla, jestli dobře slyším, cítila jsem se zahanbeně i za tu žákyni, bylo mi jí líto a nevěděla jsem co bych na to odpověděla nebo zda jsem měla něco říct. Učitel jí položil další otázku, na kterou opět odpověděla špatně. Učitel odpověděl, již ještě více rozzlobeným hlasem: „Řekni mamince, ať ti doma umyje hlavu SAVEM, ať jsi ještě blonďatější, protože to by pak odpovídalo tvojí chytrosti“. Byla jsem jak „opařená“ a po zbytek hodiny přemýšlela, jak si toto může učitel dovolit. Myslel si, že je vtipný, a přitom ponížil žákyni v pubertě, které se to mohlo velmi dotknout. Tyto výroky učitele se můžou na dívence podepsat na celý život. Bude se stydět za to jaké má vlasy, jen proto že odpověděla dvakrát špatně? Naštěstí vypadalo, že se to na žákyni nijak nepodepsala a jen se zasmála, co měla také dělat že? Když jsem šla z praxe domů, hned jsme to doma řešila s mamkou. To, co řekl učitel mám pořád v hlavě. Když si představím, že by mi to ještě v mém věku někdo řekl, asi bych se snad i rozplakala, natož kdyby mi to řekl v 6. ročníku.
718	164	občanská výchova a výchova ke zdraví	4	1	1	1	1	1	1	1	První den na nové škole, jdu na praxi téměř s neutrálním přístupem a necítím se ani nijak nervózně. Po vstupu do školy a zjištění, jak je škola obrovská cítím velký stres a neklid. O chvilku později se dozvídám že budu učit zejména v 9. ročnících, a to jak přírodopis, tak výchovu ke zdraví. V hlavě se mi honí myšlenka, že to zvládnu. Vkročím do třídy pod vedením samého pana ředitele a vidím 28 žáků a musím se hodně snažit abych vůbec ve třídě zaregistrovala nějaké děvče. S velkou námahou a kapkou potu na čele zjišťuji, že ve třídě je 22 chlapců a pouze 6 dívek. Sedám si do zadní lavice a poslouchám výklad učitele a v tu chvíli si jen těžko představuji, že za pár dní tam ve předu budu stát já. Další hodina je podobná, avšak ve třídě je už více dívek, což mě uklidní. Po hodině jdu do kabinetu s panem ředitelem, ten je velmi milý a chápavý. Vysvětluje mi, jak fungují elektronické třídnice a nechává mě si to zkusit. Cítím se klidněji, cítím od něj pomocnou ruku a věřím že kdybych měla problém, mohu mu ho sdělit a on mi ho určitě pomůže vyřešit. Má první praxe byla v místě mého bydliště, škola byla malá a útulná a většinu učitelů jsem znala. Dle mého práce snů, avšak říkám si, že tato praxe na velké škole mě třeba posílí, i když pouze při pomyšlení na praxi jsem nervózní. Upřímně, v tuto chvíli po prvním dnu na praxi jen počítám hodiny a dny, kolik mi ještě zbývá. Nechci však dát hned na první dojem a budu doufat a snažit se, aby tomu bylo jinak, a ještě se mi nakonec ze školy špatně odcházelo. Doufám v to. Nový týden, nové postřehy… jsem na praxi se spolužákem, takže je to už lepší, můžeme sdílet dojmy a podpořit se. Minulý týden mi ředitel sdělil, že se mu mám vždy při příchodu na praxi hlásit do ředitelny. Nezdá se mi to moc normální, nevím o nikom, kdo by to tak musel dělat, takže mám pocit, že jsem nějaké neposlušné dítě, co nechodí včas a musí se hlásit řediteli. Jdu se tedy nahlásit v 7:40, zaklepu, ředitel po minutě otevře a řekne: „Vidím Vás“. Tím to pro něj hasne a začne mluvit s nějakou osobou na chodbě. Odcházím tedy do kabinetu se spolužákem, kde nám otevřou učitelé přírodopisu a výchovy ke zdraví. Neposkytuje se nám místo k sezení, takže tam stojíme 20 minut a pak jdeme do výuky, jelikož byli v kabinetu všichni učitelé a díky toho jsou obsazeny všechny židle. Není tam kde sedět, takže velkou přestávku trávíme na chodbě a ostatní přestávky stojíme v kabinetu. Zbytek dne pak probíhá tak nějak v normálu, ale prvotní dojem z nového dne na praxi ...nic moc.
719	164	občanská výchova a výchova ke zdraví	5	1	1	1	1	1	1	1	Po první reflexi píšu tuto a jsem mnohem spokojenější než předtím. Ráda bych napsala, že se vše zlepšilo a je všecko super, ale spíš se mi to krátí a já se těším, že už bude konec. Byl týden, kdy jsem byla nervózní a nebylo mi dobře už od úterý, že ve čtvrtek tam zase musím. Bylo to po pár odučených hodinách v devátých ročnících. Způsobilo to to, že jsem šla sama učit a při příchodu do třídy jeden chlapec prohlásil „A ta tu chce jako co?“ Pak následovalo to, že se snažili vždy nastavit mi batohy do uličky tak, abych zakopla, jak bych procházela. Také pouštěli vysoký ton a zkoušeli, zda to slyším nebo ne, jelikož jejich vyučující to normálně neslyší. Když jsem šla učit do devátých tříd, tak ve sborovně prohlásili, že se všichni půjdou podívat, že to bude velká sranda, když půjdu učit k deváťákům. To mi také nepřidalo na nervozitě. Čekala bych spíše podporu. Co se týče prostoru a zázemí pro studenty, tak stále ve sborovně stojíme a nemáme si kam sednout. Abych nebyla jen negativní, tak učím také 7. ročníky a tam je výuka v pořádku. Žáci poslouchají, snaží se spolupracovat, odpovídají na dotazy a celkově je tam příjemné učit. Rozdíl však mezi velkou městskou školou a normální vesnickou školou pociťuju velmi. Žáci jsou na vesnici mnohem vychovanější, zajímá je více učivo než to, co mají na sobě za značku. K učitelům mají úctu a váží si dospělých. Kdybych měla první praxi na této škole, kde teď, hodně bych uvažovala, zda chci opravdu učit. Jelikož moje první praxe byla skvělá, tak vím, že učit chci.
720	165	německý jazyk	1	2	1	1	2	-1	2	2	"Kázeň, respekt, autorita. Právě tyto tři pojmy vystihují můj první dojem ze základní školy, kde vykonávám svoji praxi. Žáci se chovají velmi slušně a disciplinovaně. Skoro nikdo nevykřikuje ani nenarušuje průběh výuky. Jde vidět, že se jedná o opravdu výběrovou školu, kde se výuka přibližuje spíše střední škole, a to jak přístupem vyučujících, tak i náročností učiva. Jednoduše řečeno: To, co se žáci naučí na standardní základní škole za celý rok, na ""Bakalce"" zvládnou během jedné lekce v učebnici. Přes všechna tato pozitiva mi na hodině trochu chyběla přirozenost, kterou vystřídala přílišná profesionalita. Přece jenom se jedná o žáky základní školy, a tak si myslím, že by nebylo vůbec na škodu, kdyby měli vyučující k žákům trochu přátelštější vztah a více dávali najevo svoje emoce. Co se týče samotné výuky, tak bych do hodin zařadila ještě více práci ve skupinách, kdy by žáci pracovali na menších projektech (tvorba posterů, prezentací apod.), které by potom jednotlivé skupiny prezentovaly. Jsem názoru, že právě časté prezentování před třídou je velmi důležité do dalšího studia, žáci si zlepšují svoje komunikační schopnosti a zvyšují sebevědomí. Na druhou stranu jsem si vědoma toho, že na českých základních školách to není zcela běžné. Z vlastní zkušenosti musím říct, že se toho žáci nejvíce naučí právě při brainstormingu, při tvorbě posterů a prezentací. Jelikož jsem se zúčastnila různých workshopů a projektů v německy mluvících zemí, považuji tento typ výuky za prospěšný a snažím se ho hodně prosazovat ve výuce němčiny na českých základních školách. Příští týden budu mít možnost vést hodinu, takže počítám právě s tímto typem výuky. Myslím si, že je to efektivnější než příliš častá práce s učebnicí. Jsem názoru, že je důležité dát žákům dostatečný prostor k seberealizaci a kreativitě. Popravdě řečeno této škole není moc co vytknout. Všechno funguje, tak jak má. Celkově však tuto základní školu hodnotím nadprůměrně."
721	165	německý jazyk	2	2	1	1	2	-1	2	2	Zklamání a zároveň nadšení. Tak přesně takhle bych označila svoje první odučené hodiny na praxi. Bezmoc jsem nejvíce pociťovala u žáků osmého a devátého ročníku. Nejtěžší pro mě bylo, získat si respekt u žáků v pubertálním věku a nějakým způsobem je zaujmout a motivovat, aby se chtěli učit druhý cizí jazyk, který nemají zrovna v oblibě. Na druhou stranu jsem u sebe pociťovala nadšení z toho, že jsem měla možnost odučit celou hodinu. Myslím si, že se mi nakonec podařilo celou třídu zkrotit a naučit žáky něco nového. Podle mého názoru nastává problém tehdy, když provázející učitel zmíní, že dnes povede hodinu naše praktikantka a tím pádem si slíbený test napíšeme další vyučovací hodinu. Je jasné, že žáci to vnímají tak, že mají volnou celou hodinu. Je tedy těžké vybudovat si respekt a autoritu, když celá třída si udělá „volnou hodinu“, protože ví, že dnes se test nepíše. Co však pozitivně hodnotím, tak jsou to především různé aktivity, které jsem si pro žáky připravila. Žáci pracovali poměrně s velkým zapálením a troufám si říct, že je to i bavilo. Co ale nevyšlo podle mých představ, tak to byla zejména práce s učebnicí. Několikrát jsem musela zopakovat stranu v učebnici, dokonce některým žákům i ji v učebnici nalistovat apod. Dávali pozor jen žáci v předních lavicích a zbytek třídy to nezajímal. Jedna z věcí, na které chci ještě zapracovat, tak je to určitě uchopení učiva, tak aby bylo pro všechny žáky srozumitelné. Uvedu příklad: Dvě hodiny jsem vysvětlovala určitý gramatický jev, vše jsem vyznačila barevnými fixy na tabuli, dala žákům i potřebné materiály, ukázala jim i stranu v učebnici, kde všechno najdou, vytvořila jsem spoustu aktivit, které podpoří probírané učivo a pořád to bylo málo. Žáci to říkali neustále špatně. Malý posun jsem viděla až na konci druhé hodiny. A tak si kladu sama sobě otázku: Je tedy chyba na mé straně? Nebo je to tím, že se žáci velmi málo připravují na hodiny němčiny? Doufám, že na konci praxe uvidím nějaký posun jak u sebe, tak u žáků a dozvím se třeba i odpověď.
722	165	německý jazyk	3	2	1	1	2	-1	2	2	Zlepšení. Takhle bych charakterizovala moje další odučené hodiny tentokrát v šestém a sedmém ročníku. Co se mi podařilo a na čem je ještě potřeba zapracovat? Sama vidím výrazný posun v uchopení učiva a vysvětlování gramatiky. Podařily se mi vytvořit vhodné aktivity a různé úkoly k procvičování, které odpovídají jazykové úrovni žáků. Zlepšení vidím i v načasování celé hodiny. Konečně se mi podařilo nepřetáhnout hodinu a stihnout to, co jsem si naplánovala. Pokud bych měla ještě na něčem zapracovat, tak je to možná struktura vyučovací hodiny. Například si uspořádat některé aktivity trochu jinak. Velmi mi pomohla konzultace a zpětná vazba od mého provázejícího učitele, který mně předal spoustu cenných rad a zkušeností. Celkově odučený týden hodnotím pozitivněji než předchozí, a to hned z několika důvodů. Jedním z nich je ten fakt, že jsem vyučovala v nižších ročnících, kde všichni dávali pozor, nevyrušovali a měli zájem se něco nového naučit. Zjistila jsem, že mi mnohem více svědčí, když vyučuji v šestém a sedmém ročníku ve srovnání s osmou a devátou třídou, kde bylo opravdu náročné zaujmout a vybudovat si respekt k sobě samé. Žáci šesté třídy byli opravdu velmi snaživí a aktivní od začátku vyučovací hodiny. V sedmém ročníku jsem učila trochu slabší skupinu, kde bylo hodně žáků se speciálními vzdělávacími potřebami, takže jsem musela vše víckrát zopakovat a pomaleji vysvětlovat. Žáci byli mnohem pasivnější než v šestém ročníku, ale jinak byli velmi klidní, nikdo ve třídě nevyrušoval apod. Zúčastním se ještě několika náslechů, kde jistě nasbírám spoustu inspirace a zajímavých podnětů.
723	165	německý jazyk	4	2	1	1	2	-1	2	2	Jak motivovat žáky sedmé třídy, kteří mají prvním rokem němčinu a do očí mi řeknou, že je němčina nenadchla a nevidí důvod, proč by se ji měli učit? Tak právě tuto otázku jsem si kladla na další základní škole, kde vykonávám praxi. Ve třídách se nachází někteří žáci, kteří výrazně vynikají v anglickém jazyce, a dokonce jejich jazyková úroveň se vyrovnává středoškolákům. Právě tito žáci považují výuku německého jazyka za zcela zbytečnou. Snažila jsem se jim vysvětlit, že znalost 2. cizího jazyka je velký plus do života. Myslela jsem si, že už je to úplně marné, ale v jednom týdnu probíhal na škole tzv. „English week“, kdy mohou učitelé zařadit do svých předmětů anglické reálie apod. Během anglického týdne jsem měla výuku v sedmé třídě, kdy jsem probírala s žáky téma škola. Pro žáky jsem vytvořila různé aktivity a pracovní listy, které byly dvojjazyčné. A právě v tomto týdnu nastal ten okamžik, kdy se i tito žáci aktivně zúčastnili a dokonce se mnou učili v tandemu, oni to řekli vždy anglicky a já německy. Byla jsem ráda, že to bavilo nejen mě, ale hlavně i celou třídu. A celkově jsem si v tomto okamžiku uvědomila, že tento způsob výuky může být i častěji. Místo českého překladu by byly některé věci v angličtině. Všichni žáci tomu budou rozumět, protože každý žák 2. stupně se již vyzná v anglickém jazyce v tématech jako je rodina, koníčky apod. Myslím si, že je občas dobré zařadit do němčiny i trochu angličtiny. Obecně platí, že pokud žák něco neví, jak říct německy, tak to řekne anglicky. Jsem názoru, že to může být jeden ze způsobů, jak motivovat žáky a hlavně, jak je připravit na další cizí jazyk.
724	165	německý jazyk	5	2	1	1	2	-1	2	2	Cíl: Více mluvit, méně psát. Tak přesně to se snažím prosadit i na své druhé praxi. Obecně je známo, že jsou žáci na českých školách vedeni více k písemnému projevu než k ústnímu. Bohužel je to takhle i ve výuce cizích jazyků. Žáci nejsou vůbec zvyklí konverzovat a účastnit se různých aktivit zaměřených na mluvení. Jsem si vědoma toho, že je poměrně náročné rozložit do pouze dvou hodin týdně všechny kompetence a dovednosti, ale i přesto si myslím, že je smysluplnější více vytvářet projekty či prezentace, které se pak ústně prezentují ostatním než jen vyplňovat cvičení v učebnici či v pracovním sešitě. Jak jsem mohla vidět na násleších, tak žáci především opisovali z tabule různé nové gramatické jevy. Myslela jsem si, že např. další hodinu se bude už třeba více mluvit, ale žáci si pouze ve dvojicích říkali dialogy max. 2 min., s tím, že ještě polovina lidí ani moc nepracovala a radši byla na mobilu. Myslím si, že kdyby si na každou hodinu jedna dvojice připravila nějakou prezentaci, tak je to mnohem smysluplnější než občas ve dvojicích si v lavicích něco říkat. Takhle žáci vědí, že nemusí skoro nic dělat, protože si to říkají jen se svým spolusedícím. Žáci nebyli ani přiřazeni k jiné dvojici než, s kterou normálně sedí. Na své vlastní hodině jsem se snažila hodně prosadit mluvení. Je pravda, že většina žáků zpočátku moc komunikovat nechtěla, většina z nich měla strach, že něco řekne špatně. Usilovala jsem hlavně o odbourání zábran při komunikaci. Několikrát jsem se snažila žákům vysvětlit, že němčina je jejich 2. cizí jazyk, který se teprve učí, takže je přirozené, že něco řeknou špatně, takže ať se hlavně nebojí. Popisovala jsem s žáky obrázky na téma cestování, které jsem si připravila v prezentaci a celkově jsem vyučovací hodinu věnovala reáliím německy mluvících zemí. Musím říct, že po hodině mně žáci řekli, že toto téma bylo pro ně inspirativní a bavilo je. Myslím si, že alespoň párkrát v měsíci by si mohli žáci připravit nějakou prezentaci, hlavně žáci 8. či 9. ročníku. Je to nejen výborná možnost, jak zlepšit svoje prezentační dovednosti, ale je to rovněž i příprava na střední školu, kde je již zcela běžné prezentovat nějaké konkrétní téma.
725	166	český jazyk	1	1	1	1	1	1	1	1	V dnešním reflektivním deníku bych se chtěla zamyslet nad přístupem svých dvou učitelek na praxi. Jedna paní učitelka je velice energická, hodně aktivní, rychlá, všechno má dokonale připraveno a kromě výuky stíhá komentovat veškeré dění ve třídě. Připadá mi, že třída je takové její hřiště. Ona rozehraje, je šéf týmu, všichni jí zobou z ruky. Já si občas trochu připadám, že jsem rozhodčí, sama pro sebe si hodnotím, co paní učitelka dělá, jsem fascinovaná, ale občas nestíhám sledovat míč. Pokud to tak lze říct. Nevím, zda je chyba u mě, že jsem z vysoké školy zvyklá na jiný, poměrně klidnější přístup, ale připadá mi, že občas ve škole nestíhám zachycovat všechno co se děje. Tímto přístupem si paní učitelka ale skvěle udržuje pozornost. Informace mi občas připadají poměrně útržkovité, ale na děti to funguje. Druhá paní učitelka je naopak daleko klidnější, i její vystupování je méně energické, nepůsobí tak roztěkaně. Když tak přemýšlím, tenhle způsob výuky je mi z pohledu žáka daleko sympatičtější, mám čas se víc nad věcmi zamýšlet. Jenomže v praxi se mi zdá, že děti toho času k přemýšlení zneužívají a potom se v hodinách druhé paní učitelky stává, že děti víc brebentí, nesoustředí se tolik na práci a výuku, ale komunikují mezi sebou. Z mého pohledu se tedy jeví jako užitečnější systém výuky první jmenované paní učitelky. Přijde mi, že děti zaměstná natolik, že jim vůbec nedá šanci k tomu, aby se nevěnovaly učivu. Jenže vůbec nevím, jestli bych byla kdy schopná učit takovým způsobem. Rostou ve mně obavy a zabývám se při pohledu na probíhající hodinu otázkami, zda bych dokázala vést hodinu stejně energicky, promyšleně a fundovaně. Navíc se mi hrozně líbí, že obě paní učitelky dávají poznat dětem, že jsou taky pouze „normální“ lidé, že dávají najevo svou lidskou stránku. Vlastně bych chtěla něčeho podobného dosáhnout. Aby se mi podařilo namotivovat děti do takové míry, aby se mnou celou hodinu spolupracovaly. Jen zatím vůbec netuším, jak toho docílit. Jistě, někde hlavou mi běží, že v tom bude mít zase prsty kouzelné slůvko motivace. Jenže když jsem se po hodině paní učitelky ptala, jak je možné, že jsou děti tak hodné, pořád se hlásí, navzájem se nebaví, odpověděla mi, že je to dobrá třída se kterou si rozumí, že se mají rádi navzájem a vzájemně se také respektují. Jenže jak já mám vědět jakými metodami žáky namotivovala? Přišla jsem do třídy plné poslušných, ukázněných dětí, které poslouchají učitelku na slovo. Naprosto mě to fascinuje, protože já si ze své vlastní školní zkušenosti pamatuji docela jiné situace, plné neukázněnosti a nulového respektu k učiteli. Možná má paní učitelka pravdu i v tom, že dost záleží na kolektivu samotných dětí. Když se vzájemně znají a respektují se, mají to ve třídě dobře nastaveno, že se vzájemně neshazují a nebojí se před sebou navzájem vyjadřovat vlastní názory, možná i proto tak dobře fungují v interakci s paní učitelkou, která své družstvo vede k jednoznačnému cíli, a to k poznání.
726	166	český jazyk	2	1	1	1	1	1	1	1	Na poslední hodině, kterou jsem navštívila při dějepisné praxi, jsem zažila zajímavou situaci. V této třídě jsem byla poprvé, ale ihned mě zaujal v poslední lavici kluk, který byl celou hodinu trochu mimo. Paní učitelka ho občas napomínala, jmenoval se Štěpán. Měla jsem z něj takový trochu divný pocit. Polehával totiž na židlích a já si říkala, proboha co to je? Jak si něco takového může dovolit. Dost často na sebe upozorňoval, konverzoval s učitelkou, občas měl nevhodné poznámky. Paní učitelka je někdy ignorovala, někdy je nějak okomentovala nebo Štěpána uzemnila. Hlavou mi proudila řada myšlenek. Co je to zač? Jak to, že je paní učitelka tak klidná? Co mě hodně zaujalo, bylo, že vůbec nedával pozor na výklad, ale když o sobě učitelka řekla něco interního, něco o své osobě, co se týkalo jejího soukromí, okamžitě na to reagoval a zajímal se o ni. To mi připadalo zvláštní samo o sobě. Na učivo týkající se fašismu vůbec nereagoval, vůbec se nezapojoval do komunikace třídy. Komunikoval pouze s učitelkou a to mimo téma. Byla jsem z toho trochu vyjevená, nevěděla jsem, co si mám o takovém chování myslet, a trochu mě to rozladilo. Paní učitelka si totiž vždycky ví rady, ne že by to se Štěpánem bylo jinak, když měl nevhodnou poznámku, tak ho uzemnila, ovšem dařilo se mu občas stáčet konverzaci jiným směrem a narušoval tím, podle mého názoru záměrně hodinu. Vůbec nevím, jak bych v takové situaci zareagovala já. Dokázala bych zůstat tak klidná? Napadla by mě nějaká odpověď na jeho hloupé otázky, které by ho uzemnily? Proč tolik jevil zájem o osobní informace učitelky? Po hodině mi paní učitelka říkala, že Štěpán trpí poruchou chování. Některé učitelky s ním prý zažívají dočista „peklo“, ale s ní ještě poměrně dobře komunikuje. Tím se mi odkrylo Štěpánovo podivné chování a už jsem mu rozuměla o něco lépe. Navíc, když jsem se zamyslela, uvědomila jsem si, že mě taky vždycky hrozně zajímaly názory učitelů, taky jsem vždycky chtěla vědět něco víc o jejich osobnosti. Zajímaly mě jejich názory, myšlenky, zážitky. Stávali se tak pro mě lidštější. Na druhou stranu, teď, když bych se měla stát sama učitelkou, připadalo mi to jako narušování osobní konformity, mého vlastního prostoru, po kterém žádnému studentovi nic není. Přitom si myslím, že je důležité, aby učitel před dětmi ukázal, že je také jenom člověk z masa a kostí. Ale určitě už na věc nahlížím trochu jinak než dřív. Dřív bych se chtěla o učitelích dozvědět vše, teď už si uvědomuju, že až se dostanu do učitelské role, budu muset dobře zvážit, které informace o sobě dětem prozradím.
727	166	český jazyk	3	1	1	1	1	1	1	1	Tak už mám za sebou první výuku. A je to celkem zážitek. Ani nevím, jak se mohlo stát, že to uteklo tak rychle. Těch 45 minut letí jako voda. I když je fakt, že jsem se i na tu jednu vyučovací hodinu připravovala skoro celý den a do detailu jsem promýšlela, co tam asi tak dlouho budeme dělat. Jasně, nakonec jsem stejně stihla říct jen polovinu toho, co jsem si připravila, protože když jsem si stoupla před žáky, najednou jsem měla okno. Tak to mám vždy, když jsem moc nervózní. Zajímalo by mě, jestli si všimli toho, že jsem ze začátku hledala ve své přípravě, která mi dělala pomocnou berličku. Po chvíli se to ale zlepšilo a já byla schopná se od papíru odpoutat a interagovat s dětmi aniž bych použila papír. Jenže pak to skončilo tak, že jsem jim neřekla úplně všechno, co jsem chtěla. Jenže jak bych to měla udělat, abych řekla všechno, co chci a přitom neměla žádný pomocný materiál? Přemýšlím, co je lepší, jestli za každou cenu všechno sdělit, anebo tomu nechat trochu víc svobody a nedělat si vrásky pokud něco zapomenu? Další věcí co mě trochu trápí je moje opakovací hra, kterou jsem použila v šesté třídě. Děti jsem rozdělila do 3 skupin, četla jsem jednotlivé charakteristiky kmenů (opakování na Kelty, Germány, Slovany) a děti se měly hlásit a poznat. Jenže jsem to nedomyslela do detailu a nenapadlo mě, že některé děti ve skupině se poznají a některé ne, takže vznikne zmatek a bude se jich hlásit jenom část. Pak jsem musela rozhodovat já. Snažila jsem se rozhodovat, že pokud se hlásila větší půlka, bod dostali, pokud se poznali špatně, tak jsem jim bod strhla. Jenže pak si děti začaly stěžovat, že nejsem spravedlivá. Což mě docela šokovalo. Snažila jsem se totiž rozhodovat co nejvíc spravedlivě, jak jsem zvládla, protože já přece žádné vazby ve třídě zatím vytvořené ani nemám. Dokonce se tam zasekla skupina holek, které jako vzdor přestaly hlasovat, i když poznaly svou charakteristiku, a tímto chováním připravily svou skupinu o bod. Něco takového jsem nečekala. Byla jsem šokovaná a sama dost zaražená, co mám s takovou situací provést. Hrozně jsem znejistila. Přece jen, když vám šesťáci vzdorují, co máte dělat? Nakonec jsem se v téhle vypjaté situaci rozhodla to přejít. Řekla jsem holkám, že mají šanci tu ruku zvednout, když neposlechly, jen jsem smutně konstatovala, že připravily tým o bod. Zajímavé je, že při dalších aktivitách už zase pracovaly a nedávaly nic najevo. Paní učitelka, která mě má na starost, si na konci hodiny vzala slovo a vysvětlila dětem, že ta opakovací hra, kterou jsem připravila, byla hlavně jako opakování. Že to nebylo myšleno tak vážně, že si tím děti měly zopakovat zábavnou formou učivo. Docela mě její pohotovost zachránila. A v tu chvíli jsem jí byla moc vděčná. Protože jsem se nikdy s dětským vzdorem nesetkala, nikdy mi nikdo neporadil, jak se mám v některých pedagogických situacích chovat, takže jsem zjistila, že jsem poměrně bezradná, když na to dojde. Jsem ráda, že se nám to podařilo nakonec docela dobře vyřešit a doufám, že děti to nakonec taky přijaly.
728	166	historie a křesťanská výchova	4	1	1	1	1	1	1	1	Příchod do šesté třídy. Na to, že začala vyučovací hodina je ve třídě velký hluk. Paní učitelka se zdraví s žáky, kteří se usazují do lavic. Paní učitelka neučí frontálně. Na začátku hodiny zadává práci na projektu, který budou žáci v následujících několika hodinách vytvářet. Tématem je kultura starověkého Řecka. Žáci si mohou postupně vybírat z nabízených témat, hlásí se ve dvojicích a učitelka je k jednotlivým tématům zapisuje. Ve třídě je na můj vkus příliš velký hluk, děti se překřikují mezi sebou, učitelka je nestíhá korigovat. Po rozdělení témat vysvětluje paní učitelka, jak mají žáci pracovat, a rozdává velké papíry. Děti se rozmisťují po třídě, vybírají pastelky, domlouvají se na rozpracování projektu a vyhledávají informace. Třída se uklidňuje a uklidňuji se i já. Uf, to byla teda síla. Takovou divočinu jsem na předcházející praxi nezažila. Paní učitelka obchází žáky a povídá si s nimi. Potom zapřádá hovor s asistentkou. Ve třídě brečí jedna dívenka, učitelka ji poslala na záchod se vybrečet. V duchu si říkám, jestli se jí něco nemůže stát? Já bych ji tedy samotnou na záchod nepustila. V tom však osloví učitelka asistentku, aby šla na dívku dohlédnout. Uleví se mi. Po chvíli se asistentka vrátí s tím, že se dívka rozešla s přítelem, je jím shodou okolností kluk ze třídy, který už prý vystřídal všechny své spolužačky. Jde cítit jistá nevraživost mezi dívkami, nechtějí spolupracovat. Paní učitelka se je snaží přemluvit k vzájemné spolupráci. Říkám si, jestli je to nejlepší řešení, přece jen dívky jsou obě poměrně zarputilé, asi se nemají rády. Nakonec se raději rozhodnou pracovat samostatně. Do konce hodiny se už nic zvláštního nestane. Další hodina. Opět šestá třída, ale tentokrát 6. B. Třída je ještě neukázněnější. To jsem se ocitla v jámě lvové? Děti na učitelku pokřikují. Nechtějí se rozdělit do skupin, polovina třídy proto pracuje samostatně. Říkám si, že kolektiv tu asi nebude zrovna přátelský. Dva kluci na mě pokukují, vůbec nedávají pozor, co jim učitelka říká. Jak je to vůbec možné? To si vážně nezvládnou ani otevřít učebnici sami? Jsem docela zděšená. Hlavou mi probíhá myšlenka, že takové děti bych tedy učit nechtěla. Copak by se nedaly nějak namotivovat? Ale jak? Učitelka k nim přichází, nalistuje jim i správnou stranu v učebnici. Kluci mají pracovat na projektu, ale na papíru za celou hodinu nepřibyde ani čárka. Obcházím třídu, síly jsou tu nevyrovnané. Někteří intenzivně pracují, jiní se poflakují, povídají si, někteří nepracují. Paní učitelku to nechává poměrně klidnou. Všichni dostanou na konci projektu známku za odvedenou práci. Já si ale vůbec nedovedu představit, jak bych hodnotila tuto hodně neintenzivní a rezignovanou práci. To bych jim opravdu měla nasolit pětky? Tak se mi to nelíbí, copak bych to dokázala? Jak bych mohla tuhle třídu zaujmout? Nedokážu si zatím představit výuku v takové třídě. Ještě, že je to jen náslech, uklidňuju se. Práce v takové třídě mi připadá jako práce krotitele divoké zvěře.
729	166	historie a křesťanská výchova	5	1	1	1	1	1	1	1	Reflektivní deník 2 – seminář 8. 4. 2019 Poprvé učit, no kdovíjaké to tady bude. Vcházím do třídy, tentokrát bez paní učitelky, protože ta je nemocná, ztratila hlasivky, takže jsem se s ní dohodla, že svou první výuku na praxi zvládnu sama bez její pomoci. Říkala jsem si, že si přece nějak poradím, no ne? Děti se mě okamžitě ptají, kde je paní učitelka. Představím se jim, sdělím, že paní učitelka je nemocná, proto jsem tu jako její zástupce. Dala mi jasné pokyny, co máme probírat, takže budeme pokračovat tam, kde skončili. Vzlétl dotaz o tom, zda budeme hrát hry, když jsem „supl“. Hodinu jsem měla připravenou, takže jsem s klidem odvětila, že se budeme učit a tím jsem vyvolala ve třídě bouři. Nevím, jestli to bylo i tou strašnou akustikou ve třídě, třída je obrovská a všechno se zde rozléhalo. Snažila jsem se téma hodiny nějak uvést. Zpočátku jsem ještě měla pozornost žáků, ale někteří vůbec pozor nedávali a místo toho se bavili mezi sebou. Bylo mi to dost nepříjemné, cítila jsem se poměrně bezradně. Nejprve jsem se snažila upoutat jejich pozornost u tabule. Kladla jsem otázky, ale většinou se se mnou bavil jen jeden člověk ze třídy a ostatní se vesele bavili spolu. Protože mi to bylo nepříjemné, začala jsem obcházet třídu, klást otázky i dětem vzadu, které očividně nedávaly pozor, s cílem, donutit je se mnou komunikovat, vzbudit jejich zájem o dané téma a diskutovat. Jenže vždycky, když jsem komunikovala s jednou skupinou a žádala jsem celou třídu o pozornost, protože je přeci slušnost navzájem si naslouchat, zbytek třídy si dělal, co chtěl. Pokud jsem chtěla něco říct, aby mě vůbec slyšeli, musela jsem zvednout hlas, nemusela jsem křičet, to ne, ale rozhodně mi to nebylo příjemné a mně v tu chvíli došlo, že nemám moc prostředků, jak děti zaujmout, pokud samy nechtějí. Že mi chybí zkušenosti a já že nevím, jak si poradit s třídou, která není ochotná mě poslouchat a respektovat. Nakonec se mi přece jen podařilo z žáků vytřískat trochu pozornosti, většina si i doplnila pracovní listy, které jsem jim k tématu připravila. Ze třídy jsem ale odcházela naprosto vyčerpaná, vymluvená a začala jsem se bát, co mě v tomto dni ještě čeká. Další hodinu jsem učila stejnou látku v paralelní třídě. Bylo jich tam poměrně málo, polovina třídy byla na nějaké malé akci. Zřejmě i díky tomu, že jich bylo tak málo, si na mě nic nedovolovali. Přístup třídy byl úplně jiný, když jsem jim vysvětlila situaci (úplně stejně jako v předcházející třídě), kluci mi dokonce ochotně pomohli propojit počítač s tabulí, všichni si doplňovali do pracovních listů a diskutovali celou hodinu se mnou. Nikdo se nepřekřikoval, třída byla klidná a pohodová. A mě letěly hlavou myšlenky, co jsem tedy udělala u té první třídy špatně? Jak to, že když jsem nic nezměnila, jedna totožná hodina je naprosto jiná? Já ty děti neznám, ony moc neznají mně, chápu, že pro ně nejsem žádná autorita, ale přesto všechno bych čekala, že když s nimi budu slušně jednat, budou oni slušně jednat se mnou.
730	167	český jazyk	1	1	1	1	1	-1	2	1	Mé dojmy z prvního dne na praxi jsou velmi smíšené. Převažuje ve mně směsice obav, strachu, nepokoje, smutku. Mám pocit, že jsem někde na své cestě vzděláním udělala chybu. Naprosto nic si nepamatuju ze státnic, takže mé odborné znalosti jsou na nule. Když k tomu připočítám ještě naprostou neznalost pedagogických postupů a výchovných přístupů, vychází mi z toho, že má praxe (a dost možná i budoucí povolání) bude jedna velká katastrofa. Obecně mám tendenci vidět vše vždy černěji, než se zdá. Navíc mám v povaze jistý druh perfekcionismu. Mám v sobě zakódované, že vše musím provést perfektně, být vždy dokonale připravená a sklízet jen úspěchy. Cítím, že právě toto mé vnitřní přesvědčení mi brání v tom dívat se na začínající praxi trochu více s nadhledem. První den praxe jsem strávila 5 hodin v ZŠ a MŠ Chalabalova v Brně Kohoutovicích. Nejprve jsem byla vyjevená z prostoru, ve kterém jsem se po sedmi letech, po vychození základní školy, ocitla. Přesto, že provázející učitelé jsou velmi sympatičtí a v sestavení rozvrhu mi naprosto vyhověli, a dokonce na mě ani netlačili co se výuky týče, cítila jsem se v novém prostředí a situaci naprosto ztraceně. Dvě přestávky jsem vykonávala dozor na chodbách druhého stupně. Nebýt kolegyně z fakulty, která se se mnou této činnosti účastnila, asi bych měla dost pocuchané nervy. Děti kolem mě neustále lítaly a já neměla nejmenší tušení, jak je mám okřiknout, napomenout, zda vůbec mám nějak zasahovat do bitek na chodbě, když mě děti ani neznají a já ani neznám roli, ve které jsem se poprvé v životě ocitla. Přestávky byly pro mě prostě stresující. Na druhou stranu jsem si dva absolvované náslechy v hodině českého jazyka a dějepisu náležitě užila. Dělala jsem si poznámky, snažila se rozkódovat fáze výuky, tvořila spolu s žáky, poměřovala si svoje znalosti s učitelovými. Kreativní práce v hodině každého učitele mě nadchla. Přibližovat znalosti dětem zábavnou formou a snažit se najít přístup, který jim vyhovuje mě láká. Taky diskuse s žáky a jejich dotazy k tématu byly pro mě velkým povzbuzením. Po opuštění školy jsem měla hlavu těžkou a bolavou. První den na praxi byl pro mne náročný. Doufám, že toto rozladění je způsobeno především novým prostředím a vnitřním strachem, který v sobě mám. Je to jak strach z neznáma, tak i strach ze svých kvalit, z toho, co mě čeká. Obava, zdali jsem opravdu kvalifikovaná pro práci s dětmi a pro učitelství. Asi nejvíc se bojím, že v průběhu praxe zjistím, že tato profese není pro mě. Nejsem zvyklá selhávat a byla by pro mě dost velká rána po čtyřech letech studia zjistit, že toto povolání nebude vhodné. Se svými emocemi se pokouším pracovat. Byl to teprve první den praxe, proto nemá smysl hned vynášet ortely. Strach je přirozený a já doufám, že jej zdárně překonám. A taky možná své pocity nebudu až tak moc řešit, jinak se z toho zblázním.
731	167	český jazyk	2	1	1	1	1	-1	2	1	Dnes jsem byla na praxi už popáté a musím říci, že od první návštěvy se toho hodně změnilo. Prvotní strach opadl a já se konečně začala ve školním prostředí cítit trochu komfortněji. Dnes ráno při cestě na praxi jsem se přistihla, že se i trochu těším. Aby taky ne, vždyť jsem dnes měla poprvé učit! Zatím ne celou třídu, pouze jednoho žáka, který je původem z Ukrajiny a má problém s českým jazykem. Měla jsem pro něj připravené aktivity a byla jsem zvědavá, jestli to bude fungovat. Ještě předtím jsem však dostala úkol, který mě na pár vteřin paralyzoval. Měla jsem dozorovat nad děvčaty z 9. C. Vytvářely si materiály na projektový den. Mým úkolem bylo je pouze hlídat a řídit jejich práci, pokud bych naznala, že se jí nevěnují dostatečně. V první chvíli jsem nevěděla, co dělat. Jak si stoupnout, jak mít složené ruce, jestli se usmívat, mluvit nebo raději jen mlčet. Před žáky se pořád hodně hlídám, neustále přemýšlím nad tím, jak na ně asi působím. S děvčaty jsem se pobavila o projektu, odpověděla jim i na otázky k mé osobě, sama se jich dotazovala na jejich záliby. Tři dívky ve třídě byly poněkud živé. S prací se loudaly, spíš si povídaly a lítaly po třídě. Snažila jsem se je nedirektivní formou navést na rozdělanou práci. Nejsem příliš vůdčí typ, nerada někomu přikazuji, a tak jsem se snažila na ně působit, jak jen to cítím. Možná jsem byla málo tvrdá a leckdo by mi můj laxní postoj vytkl. Když už jsem viděla, že jsou otrávené, dala jsem jejich rozdělanou práci za úkol jiným dívkám. Zpětně si myslím, že to nebyl špatný tah, ale v ten moment jsem samu sebe v duchu kritizovala za to, že neumím tyto tři dívky dostatečně usměrnit. Soukromou hodinu s žákem z Ukrajiny jsem si naopak velmi užívala. Snažila jsem se ho naladit na pohodovou vlnu, využívala jsem pro jeho aktivizaci hry, výklad, psaní na tabuli, osobní přístup. Ohromně mě to bavilo, byla jsem totiž schopná vnímat všechny jeho výrazy tváře a okamžitě reagovat. Přišlo mi, že mám vše pod kontrolou a cítila jsem se v této roli sebejistě. Zároveň jsem dávala pozor, aby ze mě žák neměl strach. Do hodiny dějepisu jsem si pro žáky 6. třídy připravila krátký kvíz na vznik Československé republiky. Dost mě mrzelo, že mně pan učitel nedal prostor pro práci s žáky a tímto pracovním listem. Doufala jsem, že připravenou aktivitu budu moci ve třídě řídit a on si na chvíli sedne a bude jen poslouchat. Bohužel jsem to s ním ale nezvládla vykomunikovat, a tak jsem jen listy rozdala a zadání i kontrolu listů už prováděl on. Musím do příště zapracovat na lepší komunikaci s učitelem a taktéž překonat svůj strach z toho, něco navrhnout. Malý krůček k tomu jsem už udělala, když jsem se nabídla, že tento kvíz pro 6. třídu vypracuji. Je mi dost hloupě, když ve výuce jen sedím a nemůžu se do ní aktivně zapojit.
732	167	český jazyk	3	1	1	1	1	-1	2	1	Moje praxe se pomalu, ale jistě chýlí k pomyslnému vrcholu. Zatímco moji spolužáci už aktivně učí, já se na výuku teprve připravuji, budu totiž učit až v následujících týdnech. Už si začínám dělat přípravy a jsem upřímně dost napjatá, tak to celé dopadne. Jednu učitelskou premiéru jsem si už prožila minulý týden. Můj provázející učitel musel k lékaři a nabídl mi, abych hodinu dějepisu v 6.A „odsuplovala“. Jeho návrh jsem ihned přijala, protože jsem už toužila stoupnout si za katedru. Pan učitel mi vysvětlil, co bych měla s žáky v hodině stihnout, takže jsem si nemusela nic připravovat. Náplní hodiny bylo sledování videí o Keltech a na závěr vyplňování opakovacího pracovního listu. Mně to nedalo a pro žáky jsem nachystala otázky vztahující se k videím. Měla jsem pocit, že by jinak nedávali pozor, a tak jsem se rozhodla je zaměstnat otázkami. Pět minut před zahájením výuky mi bylo nevolno a pociťovala jsem trému. Jakmile jsem vstoupila do třídy, veškerá nervozita ze mě spadla. Žáky jsem pozdravila, udělali jsme si malé cvičení na protažení těla a mě fascinovala skutečnost, že všechny ty oči míří na mě a opravdu dělají to, co jim řeknu. Se zapojením a zprovozněním techniky jsem si skvěle poradila, za to se musím pochválit. I když se jedno z videí nechtělo ze začátku načíst, neztratila jsem hlavu a čas potřebný na načtení videa jsem vyplnila improvizovaný výkladem. V průběhu pouštění videí jsem cítila potřebu nestát jen za katedrou, sedění za stolem mi bylo proti srsti, a tak jsem šla dozadu do třídy a pozorovala video i dění ve třídě tam. Po každém videu jsem se žáků ptala na nejrůznější informace z něj a snažila jsem se každého vyslechnout. Žáci se sice hlásili, ale jakmile jsem jednoho z nich vyvolala, začali se ostatní bavit, což rušilo mě, i žáka. S touto situací jsem si za celou dobu nedokázala poradit, ke konci hodiny jsem už musela i zvýšit hlas a zakřičet na všechny, aby dávali pozor na to, co jim říkám. Na otázky k videu žáci odpovídali svědomitě a překvapila mě jejich aktivita. Dva žáci si v průběhu videa něco kreslili do sešitu, když jsem se zeptala co, nechtěli mi na to odpovědět a já nevěděla, jak reagovat, tak jsem je jen napomenula. Krizovou situaci jsem vyvolala schválně, abych jim dala najevo, že vím o jejich lelkování. Ale pak jsem nedokázala situaci uzavřít tak, abych je přiměla k pozornému naslouchání. Za velkou chybu hodnotím své nedodržení slibu. Na začátku hodiny jsem slíbila, že ten, kdo bude mít nejvíce správných odpovědí z otázek ve videu, toho pochválím. Na konci hodiny jsem však měla problém s časem a v roztržitosti jsem zapomněla na pochvalu. Nepochválila jsem naprosto nikoho, a to považuji za velkou chybu. Nedodržela jsem slovo a ani nedala zpětnou vazbu (i když o tu jsem se pokoušela v průběhu celé hodiny individuálně). Do třídnice jsem zvládla zapsat v pořádku, ale dopustila jsem se velkého učitelského nešvaru. Propisku, kterou mi půjčila žačka k zápisu do třídnice, jsem sbalila do svého pouzdra. Vše jsem napravila tento týden – propiska už je zpět u své majitelky. Svou první zkušenost s výukou hodnotím kladně, ačkoliv jsem v hodině chybovala. Bylo pro mě přínosné zjištění, že se ve třídě s žáky cítím dobře, nevadí mi jejich pohledy, dokážu si poradit v případě technických problémů a co je hlavní, že mě žáci relativně poslouchali a dávali pozor, i když s nimi ve třídě nebyl jejich učitel.
733	167	český jazyk	4	1	1	1	1	-1	2	1	Na praxi do vesnické školy v blízkosti svého bydliště jsem nastoupila 7. března 2019 a během dvou dnů ve škole strávila 9 hodin. Musím uznat, že proti minulému semestru, kdy jsem do školního prostředí šla po dlouhé době poprvé, jsem se před začátkem této praxe cítila mnohem uvolněněji. Neměla jsem obavy z nového prostředí, učitelů, přijetí ze strany ředitele a žáků. Už jsem vstup na školní půdu vnímala jako rutinu. Dost jsem se těšila na nové přístupy a styl výuky svých provázejících učitelů. Ráda se inspiruji a snažím se vstřebávat všechny poznatky. Paní učitelka češtiny se mi jeví jako velký profesionál, zároveň je velmi vstřícná a o všem mě ihned informuje. Paní učitelka na dějepis mi zas ihned nabídla tykání, na což nejsem moc zvyklá a dělá mi to trochu problém. V průběhu dvou dnů jsem absolvovala náslechy v pěti třídách. Dost mi vadilo, že mě paní učitelky stručně představily samy a nedaly mi prostor pro vlastní představení. Na minulé praxi jsem se představila sama a přišlo mi to mnohem lepší, ihned jsem prolomila ledy a ukázala žákům, že nejsem pouhý vetřelec, ale taky člověk. Aspoň tak to vnímám. Když mě ale představila paní učitelka, připadala jsem si ve třídě cize. Zatím mám jen náslechy, ale v rámci nich se snažím naučit se křestní jména dětí. Na předchozí praxi mi právě neznalost žákovských jmen dost znemožňovala interakci s nimi, a tak se chci z minula poučit a překvapit žáky tím, že znám jejich jména. Slibuji si od toho snadnější spolupráci při své vlastní výuce. Některé třídy jsou tiché, neaktivní, ale inteligentní. Mám ambiciózní plán – přinutit tyto třídy k větší aktivitě. Chtěla bych v nich probudit zájem, ale nevím, jestli na to budu mít odvahu. V plánu to ale mám aspoň jednou zkusit. Když aktivizace nevyjde, budu se snažit různé činnosti aplikovat v menším měřítku. Oproti těmto pasivní třídám jsou v této škole i třídy dosti živé, s převahou chlapců. Obávám se jak na mě (jako praktikantku a učitelskou začátečnici) budou reagovat, bojím se, že si budou hodně dovolovat a já nebudu vědět co si s nimi počít. Nejvíc se asi bojím posměšků a urážek z jejich stran, dále pak nekázně ve třídě a nezájmu o mou osobu a učivo. Vůbec nevím, jakou zvolit strategii, abych se k nim přiblížila a začali mě aspoň trochu brát. Stále váhám nad tím, jak se k celému procesu ve třídě postavit. Mám být přísná a nekompromisní, uvolněná a přátelská, či naopak sarkastická a odměřená? V jednom semináři na fakultě nám vyučující říkala, že učitel by měl být sám sebou. Pokud něco předstírá, žáci to poznají a učitele to navíc vysiluje a není to dlouhodobě udržitelné. Jenže já o sobě vím, že neumím být přísná a rázná. Jak mám ve třídě udržet kázeň, když se v reálném životě nedovedu ani pořádně naštvat? Stejně tak neumím zrovna dobře argumentovat. Vždy jsem byla spíš typ, co ostatním pomáhal a nejsem zvyklá, že by měl vůči mně někdo výhrady, či na mě dokonce slovně útočil. Uf, bude to velký boj se sebou samou. Na minulé praxi mi hospitující vyučující řekl, že mám skvělý styl výuky, vlastně není moc co vytknout až na jednu věc – musím se naučit být víc přísná, rázná a mám se zapracovat na svém hlasu. Uvažuji, že se přihlásím do nějakého dramatického kroužku… jinak nevím, jak se naučit těmto dovednostem. Prozatím sleduji svou provázející učitelku z češtiny, která je pro mě velkým vzorem, co se týče balance mezi přísností a otevřeností vůči žákům.
734	167	český jazyk	5	1	1	1	1	-1	2	1	V současné době mám na praxi odučeno 8 hodin dějepisu a 3 hodiny českého jazyka a literatury. A musím tedy prozatím konstatovat, že dějepis se mi mnohem lépe učí, neboť v něm mám větší znalosti a jsem si tak v průběhu výuky i při plánování více jistá. Největší slabinou je u mě mluvnice českého jazyka. Vzhledem k zatím ne příliš obsáhlé a prakticky vyučované didaktice na fakultě dosti tápu v tom, jak mluvnici (a sloh) učit. V pátek jsem ze šesti hodin strávených na praxi celkem 5 odučila, z toho 2 přestávky jsem byla na dozoru. Obávala jsem se, že z tak nabitého dne budu unavená. Kupodivu tomu tak nebylo, celý proces výuky jsem zvládla nad očekávání dobře. Tento fakt mě dost motivoval. Celkově oproti praxi v minulém semestru jsem schopná se rychleji a efektivněji připravovat na výuku, v hodinách se již nesoustředím jen na to, CO říkám, ale i na to JAK to říkám. Snažím se měnit tón a tempo hlasu, používat zajímavé slovní obraty a celkově se pokouším žáky zaujmout. Od svých provázejících učitelek jsem dostala skvělé tipy, které díky tomu, že učím dvě paralelní třídy, mohu hned v následující hodině aplikovat. Stále mám však problém s autoritou. Zdá se mi, že žáci jsou v mých hodinách hodní jen z důvodu, že jsou zvědaví s čím přijdu, a také proto, že je ve třídě i jejich učitelka. Když žák řekne něco nevhodného, dost často se snažím na jeho narážky reagovat vtipem, zkouším jeho názor aplikovat ve výuce, ukázat buď, že i zdánlivá hloupost/výstřednost může být podnětná, nebo naopak jeho úsudek zadupat do země. Ale tím se zbytečně nechávám rozptylovat a výuka se pak protahuje. Má provázející učitelka na nemístné komentáře žáků oproti mně reaguje hbitě, jasně a nepřipouští žádnou další debatu. Hloupou poznámku utne hned v zárodku odsuzujícím slovním obratem, který dává jasně najevo, kdo má ve třídě autoritu. Mně ale takováto trefná slova (např.: A dost! To stačí! Mám pro vás nabídku – buď mě budete poslouchat, nebo si to jen opíšete z tabule. Konec debaty.) nenapadají. Ani nemám potřebu je vyslovit. Většinou při žákovských narážkách oněmím a v hlavě se mi perou dva názory: Jasně a razantně zasáhnout klasickými učitelskými slovy: mlč, to mě nezajímá, teď mluvím já, uklidníme se…, nebo nebýt tou trapnou káravou učitelkou a zareagovat i na provokaci pozitivně? Trochu si říkám, jestli tyto jasné učitelské povely v sobě ještě nemám zakódované právě proto, že ještě pořádně neučím, nemám zkušenosti, nemám vlastní děti. Možná si s tím až moc lámu hlavu. Z této úvahy ovšem vyplývá, že se konstantně od počátku praxe bojím, že nebudu mít dostatečnou autoritu a nebudu schopná si ve třídě zjednat pořádek a klid pro práci. Hodně lidí z okolí mi i říká, že jsem moc hodná, milá, slušná a neumí si mě představit ve výchovné roli. A já sama vlastně ani nevím, jakým stylem chci budoucí generace vychovávat. Hodně teď čtu knihy o alternativním přístupu k žákům, jejich hodnocení, motivaci, férovém přístupu ve školství. Myšlenky např. Roberta Čapka se mi velice líbí a chtěla bych jeho metodiku ovládat, ale nedokážu si představit, jak si s tímto přístupem lze poradit u těch neproblémovějších žáků. Letošní praxe mě baví více než ta předešlá. Ve školním prostředí se cítím mnohem lépe, nejsem ze všeho tak vystrašená, zároveň se snažím neorientovat se pouze na výkon, ale i na svůj vnitřní pocit. Zážitky ze školy netíží můj volný čas tak často, jako tomu bylo v předešlém semestru, kdy jsem nad každou minutou a svým pochybením na praxi přemýšlela celý víkend. Pozoruji na sobě celkové zlepšení.
735	168	občanská výchova	1	1	1	2	1	1	2	2	První myšlenka, která mě napadla, když jsem poprvé vešla do třídy 9.B, byla: „No to snad ne!“ Zatím to sice nebyl pocit tohle nedám, ale už tak mě celkový chaos ve třídě dost napověděl, že tohle bude hodně velká výzva. Předpokládala jsem, že se co nejdříve třída uklidní, přece jen je začátek hodiny, ale přes moje očekávání třída neutichla, nechápala jsem to. Seděla jsem vzadu a měla jsem nutkání vstát a zakřičet, ať už jsou zticha. Byl to neustávající šum, mezitím nějaká rána, když někdo z žáků mlátil něčím do lavice, nebo někdo zařval přes celou třídu, bylo to jako stádo splašených zvířat. Nejvíc mě zarazil jejich postoj k výuce a celkově ignorace učitelky. V té třídě snad nikdo nedělal to, co měl. Moje myšlenka byla taková – „Jak tohle mám zvládnout já, když ani léta zkušená učitelka na to nemá?“ Jako chápu, je to 6. hodina, ale takhle jsem si to opravdu nepředstavovala. Nevím, asi to na gymnáziu chodí jinak nebo jsme byli taky takoví a prostě jsem to jen vnímala jinak, když jsem byla na místě žáka? Nemyslím si. Byl to pro mě šok. Všimla jsem si pár jedinců, co se snaží a dávají pozor, za to mají můj obdiv, protože já bych v tomhle kraválu pozor dávat nedokázala. Pomalu mě začíná bolet hlava, učitelka mluví stejnou hlasitostí celou hodinu, no v podstatě se snaží překřičet ten hluk. Vysvětluje látku a nemluví nahlas, ale opravdu doslova křičí. Tohle asi nedám. Hlavou se mi honí, jak by se to dalo udělat jinak, jak je zkrotit nebo aspoň trochu utišit. Přemýšlela jsem, co ta učitelka dělá špatně, že se ta třída takhle chová. Snažím se pochopit tu situaci, ale prostě nevím, přijde mi bezvýchodná. „Sedmáci, to už je taky puberta, to jsem zvědavá, co mě čeká“, honilo se mi hlavou, když jsem šla na hodinu. Při příchodu do hodiny na mě všechny děti se zvědavostí i s takovým nadšeným výrazem ve tváři koukali, a to mě uklidnilo. Taky mi přišlo, že vzít si podpatky byl dobrý tah, jako by to u nich vzbudilo respekt, že jsem o tolik vyšší než oni. Tu chvíli, co jsem stála před katedrou na mě koukali jako na svatý obrázek. Nevím, jestli to bylo mojí přítomností, ale žáci byli kupodivu klidní ve srovnání s mojí první zkušeností v paralelní třídě. Při samostatné práci, kdy žáci vyplňovali pracovní list, jsem pomohla jedné holčičce s několika odpověďmi. Zarazilo mě, jak mi strašně děkovala, snad třikrát mi poděkovala, a tak oddaně se na mě při tom dívala. Trochu mi dělá starost, jak budu reagovat na nevhodné otázky dětí a celkově na všechny otázky, protože v téhle třídě se pořád někdo na něco ptá. Pořád jsem v úžasu, jak jsou hodní asi mají svůj den, jako je tu několik rušivých elementů, ale vůbec to nenarušuje třídu jako celek. Doufám, že to není jen iluze a bude to tak pokračovat, protože v takové třídě bych si moji výuku dokázala představit. Mít dvě hodiny po sobě dvě třídy deváťáků je očistec. Celkem mě irituje, jak se baví, ale asi si zvyknu. Každopádně po prvotním šoku, kdy jsem byla v této třídě poprvé, jsem teď klidnější. Zřejmě se chtěli prvně přede mnou předvést. Už nebyli tak příšerní, jak se mi jevilo na první hodině, spolupracovali, byli i o něco klidnější než posledně. Co mi tyhle první náslechy daly, je určitě to, že mi došlo celkem brzo, že si nic nesmím brát osobně. Teď se mi to lehce říká, ale nevím, jak to zvládnu až budu před katedrou stát já. Popravdě ten pocit, že tady za měsíc budu vést vlastní hodinu, mě opravdu děsí. Při výkladu učitelky začínám být trochu rozmrzelá, mám pocit, že ještě nejsem takový odborník v některých oblastech. Jelikož se jedná o hodinu občanské výchovy, učitelka tady rozebírá praktické věci, se kterými zatím ani nemám osobní zkušenosti, protože jsem je ještě jako student nemusela řešit a nevím, jestli jim to budu schopna takhle hezky vysvětlit. Další starost mi dělá, jak bych je mohla namotivovat. Ten jejich nezájem a chování celkem demotivovalo mě. Ale musím říct, že po druhé hodině, co jsem s touto stejnou třídou absolvovala, ten kolektiv poznávám trochu víc a v duchu už si představuju, jak ta moje hodina bude vypadat, ale asi si to moc maluju. Vím, že se na to musím pořádně připravit.
736	168	občanská výchova	2	1	1	2	1	1	2	2	Tento týden jsem po několika odchozených hodinách na praxi, kde jsem zatím měla pouze náslechy, začala pozorovat několik změn, které se týkají hlavně respektu ke mně, toho, jak mě žáci vnímají a jak se ke mně chovají. Dnes 1.11. jsem byla na praxi ve škole, už po čtvrté a při cestě po chodbě jsem si začala všímat jednotlivých změn. Žáci mě začali vnímat, už věděli, že do školy chodím pravidelně a začali se tak ke mně taky chovat, to nemluvím jen o žácích, se kterými se v hodinách na praxi potkávám, ale obecně o všech žácích školy. Už mě neignorovali, dokonce mě začali na potkání zdravit. Měla jsem dokonce pocit, že když procházeli kolem mě, jako by se zklidnili a uhýbali mi z cesty. Připadá mi zajímavé, že ani nebylo potřeba, abych s nimi mluvila nebo je za něco napomenula, prostě to udělali tak automaticky. V hodinách to dnes probíhalo dost podobně, změnu jsem zaznamenala i u těch deváťáků, o nichž jsem myslela, že tam výuku určitě nedám. Při začátku hodiny, kdy byl ve třídě poměrně velký povyk, mě učitelka nechala poprvé s nimi samotnou ve třídě, mezitím co si odběhla pro něco do kabinetu. V tu chvíli jsem začala myslet na to, jaký nastane v té třídě chaos, a že na ně nechci zařvat, ale pokud se fakt budou chovat hrozně tak bych měla. Byla to moje první zkouška být s nimi v hodině sama a říkala jsem si „Teď to nesmím pokazit, buď budu tvrdá, ale nesmím být zas tak moc, nebo budu měkká a oni poznají, že si ke mně můžou cokoliv dovolit.“ Prostě jsem se v té situaci ocitla náhodou a nepřipravená. Při odchodu jim učitelka ještě říkala, ať jsou v klidu, že je mám na starosti. Všichni se na mě podívali a někdo z nich řekl „Ale vy to na nás neprásknete, že ne?“ Na to jsem se jen pousmála a nahodila výraz „No, uvidíme.“ A v tu chvíli mi přišlo, že vážně nedělají takový kravál, dokonce, mi přišlo, že se i o něco víc ztišili, než když ve třídě učitelka byla. Byla jsem v šoku, protože jsem čekala naprostý opak. Nebylo to sice absolutní ticho, to jsem od nich ani neočekávala, protože jsem je zatím v tichosti ani jednou nezažila. Proto jsem neviděla důvod, proč je teď napomínat, když v podstatě nejsou hlučnější než při probíhající výuce. Vypadalo to jako by mě nechtěli dělat problémy. Mám pocit, že se něco za tu dobu opravdu změnilo, holky z téhle třídy na mě měly při mojí první hospitující hodině poznámky, ale teď se na mě začaly usmívat. Občas se některá z nich na mě otočila v lavici a usmála se na mě. Taková gesta mě začala uklidňovat. Cítím, že už z nich nemám takový strach jako ze začátku. Možná díky tomu, začínám cítit i nějakou jistotu a větší odhodlání v této třídě začít učit. V ten den se mi stala, ale ještě další věc, na kterou teď pořád myslím. Bylo to na konci hodiny občanky v 9.B, kdy mě jedna z žaček přivedla trochu do rozpaků. Stála jsem se žáky u dveří a čekala, až služba uklidí třídu, mezitím mě jedna z žaček, před všemi pochválila kalhoty. A já v tu chvíli nevěděla, jak reagovat. Normálně, kdyby mi tohle řekl někdo mimo třídu, ne zrovna někdo z žáků, pro které jsem v tuhle chvíli něco jako učitelka, tak automaticky řeknu „děkuji“ nebo tak něco, ale mě se v tu chvíli vnuknula do hlavy myšlenka, spíš několik myšlenek. „Může tohle udělat žák? Není to trochu drzé?“ Já si tohle k učitelům nedovolila, abych jim komentovala jejich vzhled, i kdyby to bylo myšleno dobře. Pak jsem si zase řekla „Ty jo, to mě překvapilo, to je od ní milé.“ Byla jsem na vážkách, jak reagovat. Naštěstí se mi tohle odehrálo v hlavě během milisekundy a mezitím jsem se na ni ještě stihla usmát, než jsem zamumlala něco jako díky. Teď nechápu, proč jsem nad tím takhle přemýšlela, však o nic nejde. Cítím se zvláštně, že nad takovou věcí vůbec přemýšlím. Stejně ale přemýšlím, kde jsou ty meze. Nevím proč, prostě mě to zarazilo.
737	168	občanská výchova	3	1	1	2	1	1	2	2	Natož jak ten den hezky začal, tak úplně katastrofálně skončil. První dvě hodiny jsem vyučovala dějepis v 6. a 7. třídě, odkud jsem odcházela s velmi dobrým pocitem. Děti byly úžasné, strašně dobře se mi s nimi spolupracovalo, stejně jako minulý týden. Bylo vidět, že je výklad zaujal, a dokonce jsem od nich dostala i zpětnou vazbu, kdy mi samy řekly, jak je hodina bavila. Jeden chlapec se mě i ptal, jestli je nemůžu učit napořád, a když jsem mu řekla, že bohužel ne, tak bylo vidět, že je zklamaný. Byla jsem plná pozitivní energie. To vše se, ale zlomilo, když jsem šla o pár hodin později poprvé učit občanskou výchovu do 9.C. Šla jsem tam celkem odhodlaná, i když jsem věděla i po varování ředitelky a po zkušenostech z hospitací, že to bude brutální. Zarazilo mě, když na začátku hodiny bylo ve třídě ticho, to jsem ještě u nich nezažila, to se ale asi po deseti minutách změnilo. Hodina se vlekla a deváťáci byli čím dál horší. Nakonec ani jeden z nich nebyl zticha, každý, ale opravdu každý mluvil, přeřvával jeden druhého a v podstatě to co jsem viděla na hospitaci, jsem si teď mohla zažít. Neskutečná bezmoc, musela jsem je přeřvávat a stejně to nebylo platné, bylo to čím dál horší. Netušila jsem, že až takhle hrozné to může být. Když ten teror skončil, byla jsem zralá na panáka. Úplně mě to odrovnalo. Po rozhovoru s provázející učitelkou mi na závěr řekla: „Tady už nic nezmůžete, tady to musíte jen přežít. Jejich třídní učitelka nad nimi drží ochranou ruku a oni to moc dobře ví, nikdy nebyli za nic potrestaní, proto si takto dovolují.“ Já mám takový vztek!!! Neskutečný vztek. Jak daleko to ještě může zajít? Prý se tam učitelky bojí chodit učit a já se nedivím, jen představa, že já v této třídě budu muset odučit ještě jednu hodinu, mě strašně ubíjí. Po hodině se mi chtělo brečet, ještě teď se mi chce brečet, a to je už večer. Jsem vyřízená, tohle je naprosto odstrašující případ. Říkám si, že pokud by někdo zvažoval, jestli jít učit nebo ne, tak po téhle hodině by měl jasno. Je strašně těžké, jít si poprvé zkusit učit do takto rozložené třídy. Jsem demotivovaná jak nikdy, nechci a nemám náladu jim něco chystat. Snažila jsem se je pochopit, snažila jsem se vymyslet, jak tuto situaci zvládnout, ale asi není východisko. Strašně mě to zklamalo. Po té hodině jsem přemýšlela, co jsem udělala špatně, myslím si, že jsem nebyla špatně připravená a v jiné třídě by to snad zabralo, ale tady to prostě nestačilo. Provázející učitelka se mi svěřila, že kdyby sehnala lepší práci, tak ze školství odejde. Já nechci takhle dopadnout, mluvila jsem s několika učiteli a každý je úplně vyhořelý, a to jsou třeba jen o 10 let starší než já. Stačilo by mě potkat jediného učitele, který mi řekne, že je to fajn, že to bude dobrý. Tu energii, co jsem měla po dvou odučených hodinách v dějepise, tohle úplně zabilo.
738	168	historie a křesťanská výchova	4	1	1	2	1	1	2	2	Musím říct, že můj dojem na začátku praxe na této škole je velmi dobrý. Všichni učitelé jsou pozitivní, opravdu dobře naladění. Na kohokoli, kdo tam přijde to musí dobře působit. Po zkušenosti z předešlé praxe, kterou jsem absolvovala minulý semestr na jiné škole, jsem byla hned na začátku mile překvapena přístupem učitelů na škole, kde teď jsem. A celkově ten pozitivní, uvolněný přístup učitelského sboru podle mě dělá to celé klima školy. O přestávkách si učitelé povídají se svými studenty. Působí to tam na mě velmi otevřeným dojmem. Další věc, které jsem si všimla, je to, že žáci mají možnost o přestávkách pouštět si hudbu ve třídách, to také působí velmi uvolněným dojmem. Učitelé se nám, praktikantům, snaží vyjít vstříc ve všech ohledech. Komunikace a domluva je s nimi dobrá, proto mám z této školy zatím opravdu dobrý dojem. V prvním týdnu jsem byla pouze na náslechu a hned další týden mi už byla nabídnuta výuka, což hodnotím také velmi pozitivně, protože sedět jen vzadu v lavici a sledovat výuku, mi přijde jako ztráta času, zvlášť když už mám s výukou zkušenosti z první praxe. Moje první výuka proběhla lépe, než jaké jsem měla očekávání. Nepřipadalo mi, že jsem moc připravená, nevěnovala jsem přípravě tolik času, ale klaplo to a hodina dopadla podle mě více než dobře. Učila jsem v devátém ročníku, čehož jsem se obávala, protože už po druhé jsem schytala devátý ročník. Moje zkušenost z předešlé praxe s tímto ročníkem nebyla moc dobrá, proto jsem měla pochopitelně obavy. Ale třída byla fajn, žáci se mnou spolupracovali, poslouchali, dělali, co jsem jim zadala a nerušili. Stejně tak proběhla výuka i u druhé deváté třídy. U osmého ročníku to bylo trochu jiné, žáci byli o něco živější, takže ze začátku byl trošku oříšek je uklidnit. To ale bylo způsobeno tím, že jsem jim hned na začátku zadala samostatnou práci ve skupinách, kde měli diskutovat, byla jsem ráda, že diskutují k tématu. Zbytek hodiny proběhl opět výborně, kdy mě vnímali, reagovali na otázky. Všimla jsem si zde i jednoho případu, kdy při rozdělování do skupinek zůstala jedna slečna sedět sama a skupinka holek ji odmítala přijmout, posadila jsem ji tedy do skupinky ke klukům a trochu jsem měla obavy, jak ji přijmou chlapci a jak to vezme ona, přijali ji a slečna byla nakonec ráda. Trochu mě to znepokojilo, protože tu třídu ještě neznám a zatím nevím, jak reagují jednotliví žáci.
739	168	historie a křesťanská výchova	5	1	1	2	1	1	2	2	I když už mám na této škole odučeny všechny hodiny, učím dál, protože konečně na této škole jsme si uvědomila, že je to něco, co mě bude bavit. V některých hodinách učím bez přísedícího učitele, takže je jen na mě abych si sjednala ve třídách pořádek. Tento semestr jsem schytala bohužel nezáživné téma, které musím probírat v 9. ročnících v hodinách občanské výchovy. Tímto tématem je ekonomika, proto je náročnější žáky zaujmout, vzhledem k tomu, že je toto téma nudné pro mě, tak co teprve pro žáky. Spíše, než na obsahovou stránku výuky se snažím tento semestr zaměřit na sjednání kázně v průběhu výuky. Ne vždy se mi to daří, tak jak bych si představovala, a to konkrétně u 9. ročníků, kde je vidět, že je právě téma ekonomika moc nebere. Nechci jim vyhrožovat testy a zkoušením, proto se snažím udělat program, který by je bavil. Hodiny bývají také hodně o diskuzi a tam někdy nastane kámen úrazu, protože při diskuzi mnoho žáků přestane dávat pozor a raději se věnují konverzaci se sousedem. Stejně tak při samostatné práci není lehké žáky uklidnit. Takže to je pro mě výzva, se kterou mám zatím trochu problém. Co se týče výuky dějepisu na této škole, mám možnost navštěvovat hodiny dvou učitelek. Takže zde mám nějakou možnost srovnání. Obě učitelky jsou energické a velmi pozitivní. ale u jedné z učitelek mě zarazilo její pojetí výuky. V průběhu celé hodiny na prezentaci promítá souvislý text, který si žáci akorát opisují. Nepoužívá žádné aktivity. Vypadá to jako by tam ta učitelka vůbec nemusela být. Co ale musím uznat je to, že si dovede sjednat pořádek, i při samostatné práci žáci mlčí a pracují, možná je to tím, že učitelka téměř každou hodinu zkouší a má tak nějakou páku, kdyby žáci hodně vyrušovali, může je vyzkoušet. I přesto si nejde nevšimnout, že je tato paní učitelka velmi oblíbená. Budu mít možnost vést v jejich třídách svoji výuku, tak jsem zvědavá, jak na tu změnu budou žáci reagovat, protože mám v plánu tu výuku pojmout jinak.
740	169	biologie	1	1	1	1	1	2	1	1	Stalo se to při mé první hodině učitelské praxe, a myslím, že si situaci budu pamatovat dlouho. Paní učitelka musela odejít kvůli žákyni, které nebylo dobře, a třídu na povel jsem měla já. Vlastně pouze na hlídání, neboť dostali samostatnou práci. Stála jsem u okna a pozorovala žáky, jak pracují, když v tom jeden z žáků zakřičel: „Ty **** ****!“ Žák, kterému nadávka patřila, to oplatil hodně podobným vulgarismem. Oba žáky jsem silným hlasem okřikla, když v tom stála ve dveřích paní učitelka. Musela jsem jí oznámit, co se stalo, oba chlapci se přiznali a paní učitelka jim uložila trest. Měli 100x napsat – NEBUDU VULGÁRNĚ OSLOVOVAT SVÉ SPOLUŽÁKY. Trest měl být navíc i podepsaný od rodičů. Druhý den, když jsem o celé situaci vyprávěla své spolužačce, obě jsme přemýšlely, jak bychom v dané situaci reagovaly. Spolužačka mi ten den řekla, že by neudělala nejspíše nic jiného než já, okřikla by je, a kdyby byla v roli učitelky, nejspíše by si chlapci domů odnesli poznámku v žákovské knížce. Když jsem já tenkrát stála před třídou a než jsem stihla vůbec zareagovat, pamatuji si, že mi proletělo hlavou: „Mám na ně zařvat nebo ne?“. Nakonec ze mne vypadlo s hlasitým křikem: „Tak takhle se pánové v hodině mluvit nebude!“ V tu chvíli už ve dveřích stála paní učitelka, která situaci vyřešila trestem. Když o tom přemýšlím nyní, téměř po 4 týdnech, už mám na celou situaci trošku jiný pohled. Ve chvíli, kdy se celá situace stala, bylo nejjednodušší je okřiknout a dát jim trest, který museli donést až na další hodinu. Myslím si, že určitě nebylo špatně, když jsem chlapce okřikla. Bylo však správné, dát jim trest, který si měli donést až na další hodinu? Když navíc takové tresty dává paní učitelka běžně? Předpokládám, že když už se chlapci přiznali, museli tušit, že nějaký takový trest přijde. Zpětně přemýšlím, že jsem mohla alespoň navrhnout paní učitelce trošku jiné řešení. Protože jsem byla na praxi první den, nevěděla jsem, do čeho můžu mluvit a do čeho ne. Vím, že by si ode mě možná paní učitelka nenechala radit, minimálně by si mne ale poslechla a pro příště by třeba jednala trošku jinak. Takovou situaci bych já jako učitelka řešila úplně jinak. Ovšem souhlasím s tím, že trest je na místě, ale ne trest, který si mohou udělat v klidu doma, ještě navíc, když bylo na chlapcích vidět, že jim je to vlastně úplně jedno. Teď když se na to dívám zpětně a přemýšlela jsem o tom i dnes na praxi, když jsem žáky potkala, bych je postavila před tabuli a nechala je, aby se jeden druhému navzájem slušně omluvili. Zároveň by se omluvili i mně a celé třídě za to, že použili tak nevhodná slova, která jsme my museli poslouchat. Myslím, že by se mohli cítit alespoň trochu zahanbeně a pro příště by se takovým výrazům na školní půdě vyvarovali.
741	169	biologie	2	1	1	1	1	2	1	1	Při mé již několikáté hodině přírodopisu, kdy jsem měla pouze náslechy se stalo, že jeden z žáků psal zápisy do žákovské knížky – jiná sdělení. Paní učitelka na to po celou dobu nepřišla, i když už to bylo více než měsíc po začátku školního roku. Právě v tuto hodinu žákům oznámila, že až napíší zápis, tak si sešity vybere ke kontrole, zda pečlivě píší zápisy. Já si nevšimla ničeho zvláštního, protože když žáci psávali zápis, psala jsem je většinou s nimi a zakládala si je. Paní učitelka žáky obcházela a najednou jsem slyšela: „To nemyslíš vážně, že píšeš zápis do žákovské knížky!! Ty nemáš sešit?!“ „Já si ho ještě nezaložil,“ byla odpověď žáka, který se okamžik na to rozbrečel. Protože jsem já i paní učitelka věděla, že žák je trošičku pomalejší než ostatní, domluvila mu a poprosila spolužáka, kterým s ním seděl, aby mu pomohl založit sešit a dohlédl na to, aby si všechny zápisky dopsal. Víc to paní učitelka neřešila. Když se nad tím nyní zpětně zamyslím, trošku nerozumím, jak mohlo žáka napadnout psát do žákovské knížky. Možná proto, že ho nenapadlo, že bude jiná sdělení vlastně někdy potřebovat? Nebo mu rodiče nemohli dát na sešit peníze? Možná bych zkusila zjistit, zda do ostatních předmětů sešity má či ne. Paní učitelka reagovala v tu chvíli, jak nejlépe mohla, alespoň si to myslím, neboť i ona byla v šoku, když viděla, že žák píše zápis tam, kam nemá. Zvýšení hlasu u ní nejspíše vyvolaly emoce z toho, že to zkrátka nečekala. Nejspíše by mu nic neřekla, kdyby psal na papír a pouze řekl, že zapomněl sešit. Každopádně já vím, že jako učitelka bych tuto situaci řešila trošičku jinak. Jako učitelka bych jistě také chtěla vysvětlení, proč nemá sešit, jak to, že si ho nezaložil, proč zamnou nepřišel a neomluvil se, že nemá sešit, že se vše dá řešit. Neřešila bych to ale před celou třídou a když, tak bych se snažila mluvit tiše, aby nás slyšelo minimum ostatních žáků. Nevíme a jako učitelé ani nemůžeme většinou vědět, jaká je situace v rodinách našich žáků, jestli mají v rodině nějaké problémy nebo nemají, každopádně asi bych vyjádřila jistou empatii a žákovi se snažila jistým způsobem pomoci, a ne mu celou situaci ještě ztížit a řešit jeho problém před ostatními. Asi bych ho nenechala opisovat všechny zápisy znovu, půjčila bych si jeden ze sešitů spolužáků a okopírovala mu zápisky, které by si do nového sešitu pouze vlepil či vložil.
743	169	občanská výchova a výchova ke zdraví	4	1	1	1	1	2	1	1	Přemýšlela jsem, o čem bych tak mohla psát, když se mi nic nějak zvláštního prozatím na praxi nestalo. Vloni jsem byla na praxi na ZŠ v Brně a tam se dělo pořád něco, celkem často jsem byla šokována nějakou údalostí a proto bylo psaní jednoduché. Teď jsem si říkala, že vlastně nemám o čem psát, jelikož je na praxi všechno super a v pohodě a tak se rozepíšu právě o tomto tématu. Na podzim jsem byla, jak už jsem zmiňovala, na praxi v Brně. Škola to byla běžná, učitelé se mnou jednali dobře, neměla jsem s ničím problém. Jelikož to bylo první větší setkání s výukou na ZŠ, tak jsem si říkala, že to, že jsou žáci divocí a mají kázeňské problémy je normální. To že učitel stihne probrat za hodinu minimum učiva, je normální. To, že jsou žáci sprostí a drzí, že je normální. Nikdy jsem si výuku na ZŠ neidealizovala, počítala jsem s tím co mi vždy všichni říkali, bude to prostě peklo a já jsem s tím do toho šla. Teď jsem ale přišla na ZŠ do mého rodného města, do Valtic, a připadám si jako Alenka v říši divů. Nejdříve jsem se toho i trošku bála, protože je to ZŠ, kterou jsem sama 9 let navštěvovala, tak jsem si říkala, že mě nikdo nebude brát vážně, znají mě dokonce někteří žáci, takže pro všechny budu “mladá Petrová” a ať budu dělat cokoliv, tahle nálepka mi zůstane. Opak je ale pravdou. Když jsem tam nastoupila, všichni učitelé mě vřele přivítali, jen nechtěli věřit, že je to už 10 let, co jsem ZŠ opustila. Všichni učitelé mi chtějí pomáhat, ukazují mi své materiály, říkají mi co a jak dělají, k čemu jak přistupují, nebojím se zeptat téměř kohokoliv na cokoliv. Jedním slovem, je to pohoda. Nečekala jsem však, že může být takový rozdíl i v žácích. První dva týdny byli žáci velice hodní, až to bylo divné. Říkala jsem si (i učitelé mi říkali), že se předemnou drží, že se teprve předvedou. Ale je 4. týden praxí a žáci jsou pro mě pořád úžasní. Jejich jedinné prohřešky v hodinách jsou ty, že jsou upovídaní, tak je učitel sem tam napomene, ale jinak nic. Žádná drzost, nadávky, křik ze strany učitele, …. opravdu ZATÍM všechno v pohodě. Ale i učitelé mi přijdou mnohem klidnější, než jsem zažila na škole v Brně. Žaci jsou zvyklí, že jim učitelé za jejich názor nenadávají, několikrát jsem se setkala s tím, že pokud žák něco spletl, nebo si z něčeho udělal srandu, učitel se zasmál s ním. A není to o tom, že by byl takový jen jeden učitel. Celkově navštěvuji hodiny asi 5 - 6 učitelů a všichni jsou takhle klidní se smyslem pro humor. Přijde mi, že to funguje na obou stranách. Učitelé na žáky tak často nekřičí, nenadávají jim za špatnou odpověď a žáci jsou proto v hodinách velice komunikativní a nebojí se vyjádřit svůj názor či odpověď na otázku, i když si nejsou správností úplně jistí. V tuto chvíli mám odučených asi 6 hodin a i ve výuce vidím obrovský rozdíl. Hlavní rozdíl je v počtu žáků. V Brně jsem měla plné třídy, což znamená nějakých 30 dětí. Na ZŠ ve Valticích mám ve třídě maximálně 20 žáků, většinou spíše kolem 16. Žáci jsou zvyklí pracovat, jsou komunikativní, takže pokud pokládám otázky, vždy se dočkám nějakých odpovědí - klidně i špatných, jsem hlavně ráda, že semnou žáci komunikují. Většinou stihnu probrat vše co chci, dokonce se mi na první hodině stalo, že jsem měla nachystáno málo učiva. Jde vidět, že jsou žáci zvyklí na rychlejší tempo. Myslím si, že je to tak i skrz to, že učitel v hodinách nemusí tak často řešit kázeňské problémy. Taky musím zmínit nadšení žáků. Když jsem žákům v Brně řekla, že budeme příští hodinu v přírodopise mikroskopovat, pokrčili rameny a nebyli nějak extra nadšení. Na škole ve Valticích musí učitel v 7. třídě odpočítávat, kdy si žáci mohou jít pro mikroskop, aby se u toho neušlapali. Nechci samozřejmě říkat, že v Brně jsou špatné školy a škola ve Valticích je ta nejlepší, to určitě ne. Beru to čistě z mé zkušenosti a věřím, že tak dobrých škol, jako je škola ve Valticích, je v Brně plno, jen jsem neměla na poprvé takové štěstí. Já měla mou ZŠ, kterou jsem navštěvovala vždy ráda. Ale myslela jsem si, že je to skrz spolužáky, které jsem tam měla, ale teď na praxi zjisťuji, že je to opravdu dobrá škola s kvalitními pedagogy, kteří dělají pro žáky opravdu vše co mohou.
747	170	občanská výchova	3	1	1	1	1	1	1	1	Ve čtvrtek 15. listopadu jsem měla svoji očekávanou hodinu dějepisu v deváté třídě. Měla jsem připravenou výuku Velké říjnové socialistické revoluce. Na hodinu jsem si přichystala prezentaci, kde bylo i zopakování z minulé hodiny. Když jsem přišla do tříd, provázející učitelka dala pokyny, co se v hodině bude dít. Sedla si do zadní lavice a výuku mi zcela přenechala. Z počátku jsem byla nervózní, abych stihla vyplnit všech 45 minut. Po zopakování několika otázek z předcházejícího učiva – byla jsem překvapená, že se děcka hlásily a nijak se nepřekřikovaly, jsem se dostala k samotnému výkladu. V dějepise, konkrétně moderních dějinách jsem si jistější, proto jsem si dovolila i menší improvizaci v diskuzi. Celá hodina příjemně plynula, nikdo ji záměrně nenarušoval, takže jsem nemusela řešit žádné kázeňské problémy. Ke konci výuky jsem měla připravené i video. Nejdřív jsem žáky ve zkratce seznámila s obsahem, po videu sem to s nimi ještě v krátkosti rozebrala. Látka opravdu vystačila na celou jednu hodinu. Po skončení hodiny jsem pak měla reflexi i od paní učitelky. S vedením hodiny byla spokojená, proto budu mít ještě i navazující hodinu dějepisu příští týden, kde mám mít připravený i krátký test. Zbytek dne jsem věnovala opravování dějepisné olympiády, která se uskutečnila předešlý den.
748	170	historie a křesťanská výchova	4	1	1	1	1	1	1	1	Pro svou první reflexi hodiny jsem si vybrala výuku v 6. třídě na téma řecko–perských válek. S panem ředitelem jsem byl domluvená, že budu mít místo něj výuku v důsledku jeho absence. Rámec hodiny mi poslal, doporučil mi i několik variant, jak hodinu vést. Zbytek nechal na mém uvážení. Z přechozí zkušenosti jsem věděla, že v šesté třídě nelze uvažovat nad žákovskými prekoncepty, sám ředitel mi řekl, abych k žákům přistupovala jako k tabula rasa (mysl nepopsaná). Tedy úplně od začátku a srozumitelně, bez nadbytečných informací. Předlohou mi měla být i učebnice, kde byl nástin hloubky učiva, kterou jsou žáci kompetentní ke svému věku zvládnout. Na hodinu jsem si nejdříve připravila hlavní rozdíly mezi athénskou a spartskou společností. Zde jsem pracovala hlavně s učebnicí, bylo to tam velmi jednoduše shrnuto v tabulkách. Nejdřív jsem se zeptala na názor, jak si myslí, že to tehdy ve společnostech vypadalo. U Sparty se žáci docela chytali, to mne příjemně překvapilo. Poté jsem se zabývala politickými záležitostmi a začala se blížit ke konfliktům s Persií. Zde opět věděli jednu bitvu, konkrétně u Thermopyl, která je notoricky známá. Samotné bitvy jsem měla i se zápisem připraveny v prezentaci (ve třídě jsou žáci s různými úpravami učení, proto je lepší mít připravený zápis během výkladu, aby nevznikaly při zapisování časové prodlevy). Zde byly zapotřebí historické mapy, pro lepší orientaci a vysvětlování tažení vojsk. Průběhy bitvy jsem doplňovala schématy na tabuli, aby pochopili klíč k úspěchu Sparťanů. Zde jsem si nebyla moc jistá, zda–li to pro ně není moc složité. Na konci hodiny jsem se pro jistotu zeptala a nebyl žádný problém. U bitvy u Thermopyl jsem měla navíc připravenou i ukázku z filmu a zde jsem vedla diskuzi, jestli by byla stejná situace možná dnes (ne jakožto bitva, spíše morální chování vojáků). Z mého pohledu jsem měla z této hodiny dobrý pocit. Byť to byla převážně frontální výuka, žáci byli vtáhnuti do děje a nedocházelo k nepozornostem. Další hodiny jsem měla ve třídě i pana ředitele, se kterým jsem konzultovala proběhlé hodiny. Díky jeho zpětné vazbě jsem věděla, na co se více zaměřit a co zlepšit, což pro mne bylo velmi přínosné.
749	170	historie a křesťanská výchova	5	1	1	1	1	1	1	1	Pro druhou reflexi jsem si vybrala hodinu dějepisu z 8. třídy na téma Války růží. V této třídě paní učitelka probírala více jak dvě hodiny téma stoleté války. Na začátku mé hodiny jsme tedy nejdříve udělali menší brainstorming a zkusila jsem podle diskuze, co si z předešlých hodin pamatují. Vzhledem k tomu, že jsem na obou hodinách byla hospitačně, živě jsem si vzpomněla, jak obě probíhaly. Žáci si toho docela dost pamatovali (minimálně to, že Jan Lucemburský jen na koni do bitvy slepý a že Johanka z Arku byla panna). Poté jsem navázala svou látkou. Na výuku jsem měla připravenou prezentaci, která krátce shrnula předešlé učivo a navazovalo na nové téma. Válka růží jako pojem jim samostatně nic neřeklo, jakmile jsem ale zmínila Tudorovce, někteří se začali docela orientovat. V této třídě je převaha chlapců, je tedy menší problém s udržením pozornosti a snažila jsem se, aby i výklad proběhl srozumitelně a bez vyrušování. Díky tomu, že jsem tam na praxi, žáci neměli tendence výuku výrazněji narušovat. Abych výuku propojila i s dnešní dobou, ptala jsem se žáků, jestli znají seriál Hry o trůny. Tento seriál se některými motivy inspiroval a drtivá většina žáků seriál zná a sleduje. V tento okamžik jsem si tedy nebyla jistá, jestli mám být nebo nebýt ráda. Seriál je dosti násilný a určitě bych ho nedoporučovala žákům pod 15 let. Na jednu stranu bylo fajn, že seriál znají, lépe se události osvětlovaly (zmínila jsem i motiv z našich dějin – smrt knížete Jaromíra). Na druhou stranu jsem moc ráda nebyla, že ho sledují právě kvůli jeho obsahu. Hodinu jsem ukončila krátkým videem z internetu jako shrnutí celé látky. Zde jsem žákům dala prostor na dotazy a dovysvětlila jsem, co případně nebylo jasné či srozumitelné. Celkově si myslím, že až na některé momenty se hodina vydařila. Měla jsem z ní i dobrý pocit. Na příště bych si možná nachystala aktivitu, jak jsi látku žáci zapamatovali. Možná i krátký testík k zopakování stoleté války komplexně. Též by se hodily i referáty na osobnosti (Jan Lucemburský, Johanka z Arku, Jindřich Tudor, Černý princ aj.)
751	171	výtvarná výchova a vizuální tvorba	2	1	1	1	1	1	1	1	Dnešní téma bylo nejnudnější téma, které si z výtvarné výchovy ze základní školy pamatuji, a to „nakresli velký státní znak“. Tato výuka navazovala na výuku vlastivědy, kde se probírala výročí republiky atd. Na začátku hodiny si děti opět sedly do kruhu na koberec a zopakovaly si krátce historii z minulé hodiny. Paní učitelka s motivací vysvětlila, co náš státní znak znamená a co symbolizuje. Mluvila o hrdosti, vlastenectví, stém výročí republiky a čeho bychom si měli vážit na naší zemi a nás samotných. Najednou, když děti věděly, proč to dělají, začaly se těšit a opravdu s chutí se pustily do překreslování znaku, který bude součástí jejich většího projetu „kalendáře“ a tento konkrétní kalendářní list bude říjnový. Děti s paní učitelkou pořádně prozkoumaly jak tvar znaku, tak i lvy a orlice. Aby si děti všimly postoje lva, všechny vstaly a s paní učitelkou ho vtipně napodobovaly. Myslím, že paní učitelka nic neví o výtvarných etudách a živých sochách, ale intuitivně a akčně se snažila přiblížit dětem za pomocí zážitku tak, aspoň tedy pro mne, nudné téma. A aby nebylo málo tohoto výjimečného přístupu, jedna dívka začala zpívat básničku o Moravě, kterou se naučily před pár dny a postupně se k ní přidávaly další, až celá třída kreslila a zpívala. Byla jsem z toho velice ohromena. Upřímně si myslím, že je to vše právě díky kvalitnímu pedagogovi. Je zajímavé celou třídu pozorovat, jak funguje a pracuje, včetně paní učitelky. Je to sehraný tým, který se navzájem podporuje a spolupracuje, což jsem myslela, že je na základních školách nemožné. Ale jak říká sama paní učitelka: „Šikovné děti, šikovná paní učitelka. Hloupé děti, hloupá paní učitelka.“ Aby to také celé neznělo jako naprostá idyla ze začátku, kdy paní učitelka povídala a přibližovala téma, které je ten den čekalo, jeden klučina stále vyrušoval. Nedokázal se zklidnit ani po třetím napomenutí. Paní učitelka kloučkovi řekla, že ji to mrzí, že se takhle chová a nedá si říct a poslala ho, stoupnout si do kouta. Nejdříve jsem si říkala, že to snad ne, ale po pár minutách klučinu pozvala zpět do kroužku. Nikdo nic nerozmazával, k jeho chování se nikdo nevracel. Klučina dobře věděl, proč se tak stalo a do konce výuky už byl klidný a snaživý. Sama bych však asi žáka do kouta neposlala. Po výuce za mnou paní učitelka zašla s tím, že ví, že to není příliš pedagogický postup, ale že to je jediný způsob, který na něj působí. Tak proč ne?
752	171	výtvarná výchova a vizuální tvorba	3	1	1	1	1	1	1	1	Na hodinu výtvarné výchovy, kterou jsem měla učit, jsem se těšila a zároveň jsem byla nervózní. Měla jsem nachystaný úvod, povídaní, abych děti namotivovala a poté uvidím, jak se hodina bude vyvíjet, nic se nedá na 100% naplánovat. Hodinu jsem začala na koberci v kroužku, kde jsem dětem povykládala příběh o dracích a ptala se, zda na ně věří. Ukazovala jsem jim natištěné obrázky draků a povídali jsme si, z jakých částí zvířat, které známe, jsou tito draci poskládaní atd. Přečetla jsem dětem o nich i krátkou pohádku. Poté jsem před děti vyskládala fotky různých zvířat a každý si vybral jedno své zvíře. Poté jsem děti poslala do lavic a řekla postup práce. Ten zněl takto: zvíře, které si vybraly, bude jejich drak. Měly za úkol vybrat si jednu část zvířete, např. křídla nebo hlavu, a nalepit tuto vystřiženou část na papír a zbytek dokreslit tuší a tím jim vznikne jejich vlastní drak. Děti začaly zrychlovat tempo a já jsem cítila, jak na mě tlačí. Místo abych je zklidnila, aby děti plnily moje tempo, začala jsem já své tempo zrychlovat. Začaly být hlučnější a já si nebyla jistá, zda mému zadání dostatečně rozumí. V tu chvíli zasáhla paní učitelka a děti zklidnila dvěma větami a já jí byla moc vděčná. Pochopila jsem v tu chvíli, že jsem měla zasáhnout a ne jim ustupovat. Děti na paní učitelku slyší, mají mezi sebou krásný vztah. Opět jsem tvůrčí proces dětem vysvětlila a bod po bodu jsme společně na obrázcích pracovali. Ke konci hodiny nás napadlo, že by byl dobrý nápad ke každému drakovi napsat jeho příběh, a tak každý kolem svého draka napsal dětským rukopisem příběh. Poté jeden po druhém sami od sebe chodily před tabuli. Ukázaly draka a přednesly příběh jejich draka. Po každém přednesu jsme všichni s úctou zatleskaly. Sice píši, sami od sebe, ale ono to není jen tak. Jde vidět, že s dětmi tímto způsobem paní učitelka pracuje a děti jsou těmto způsobům naučení. Prostě krása co dodat. Na Konci hodiny jsme si pověděli, co se nám líbilo a co ne, jak na ně působila moje osoba. Bylo těžké zvládnout 25 dětí naráz tak, aby byl klid a pohoda při tvoření a abych se stihla věnovat každému dítěti. Uvědomovala jsem si, co nezvládám a byla jsem ráda za přítomnost paní učitelky. Zjistila jsem, že by bylo lepší, kdyby děti použily více částí z vystřihovaného zvířete. Tak snad příště to bude lepší a lepší a lepší.
753	171	výtvarná výchova a vizuální tvorba	4	1	1	1	1	1	1	1	Při praxi se mi stává, že neumím odhadnout, kdy mám dítěti přijít na pomoc, a kdy ho mám naopak nechat se problémem “potrápit”. Vím, že jsem pro žáky někdy až příliš při ruce a mnohdy toho využívají. Sama cítím, že to u dětí poté způsobuje nesamostatnost, lenost a utlumení jejich vlastní kreativity. Například jeden chlapec byl nespokojený, že nemá na výběr více odstínů barev. Byl nevrlý a vztekal se, že mu chybí konkrétní odstín zelené na jeho vojenské letadlo, jež maloval, hned jsem přiskočila, že to zkontroluji a barvy domíchám a dám mu je. V tu chvíli zakročila paní vedoucí ateliéru Milena Konvalinová s tím, že Davídek (10 let) si barvy namíchá sám, proto chodí do výtvarného ateliéru, aby se to naučil. Paní Konvalinová mi poradila, ať Davídkovi jen ukážu, jak barvy míchat (modrá + žlutá = zelená), a pokud si přeje světlejší či tmavší odstín, tak jak toho docílí. Chlapec pochopil postup a namíchal si odstín, který si přál, a nejenže se naučil něco nového, ale zvládl úkol samostatně a to je velice důležité. I když mi tato připomínka byla nepříjemná a musela jsem přijmout svoji chybu, tak snad si příště poradím lépe. Podobné problémy mívám, když je žák netrpělivý, nebo když se mu nedaří nakreslit určitý motiv. Stále se učím rozpoznat, kdy mám zasáhnout a kdy ještě počkat. Z přístupu paní M. Konvalinové jsem vypozorovala, že přísnost a důslednost děti pozitivně vítají. Radost na konci, že obraz dokázali sami dokončit, nebo sami zachytit zvíře atd., mnohokrát převýší starost během procesu. Samozřejmě je jim paní Konvalinová na blízku a učí je, ale přirozeným, intuitivním způsobem. Mne stále ještě drží strach, abych nebyla přísná, nebo jim neřekla něco, co by je mohlo urazit, ponížit, či zranit.
754	171	výtvarná výchova a vizuální tvorba	5	1	1	1	1	1	1	1	Ateliér začal navštěvovat pěti letý chlapec Jareček. Jeho maminka na nás nastoupila s tím, že jí bylo paní psycholožkou řečeno, že její syn nemá kresebný projev, jaký by v jeho letech měl mít. Jareček by měl jít v září do školy a měl by začít kreslit postavy aspoň hlavonožce! Jeho čmáranice nejsou prostě žádoucí. Tyto požadavky ze stran rodičů jdou paní Konvalinové vždy proti srsti, protože s dětmi pracuje intuitivně. Po zhruba dvou měsících navštěvování ateliéru (a každo-týdenního nátlaku rodičů), se v Jarečkovi ukotvila důvěra v nové prostředí a v nás. Svou představivostí a fantazií nás překvapoval. Nevytvářel žádné nesmyslné čáranice, ale každé dílo měl promyšlené a s příběhem. Jednou to byl souboj ohně a vody, po druhé střílečka vesmírných lodí atd…o kterých nám s radostí povídal. Jeho vnitřní svět je velice bohatý a měl by se dál podporovat. Pokusili jsme se tedy lehce s Jarečkem začít pracovat na ztvárnění konkrétních věcí. Nebylo to nucení, ani nátlak a hlavně krátký časový interval. Klučina se zasekl a začal si vymýšlet, že v ateliéru jen sedí, kouká a nic nedělá. Přestal chtít ateliér navštěvovat. Rodiče se divili a opět na nás nastoupili, jak je možné, že jejich syn v ateliéru nic netvoří. Když nám Jarečka předávali, tak se nám příčil ve dveřích. Takhle prostě ne. Paní Konvalinová vše rodičům vysvětlila, že tohle opravdu dělat nebude, že chlapec potřebuje čas a především se mu nesmí brát radost z tvorby. Od té doby, co si Jareček může zase hrát s barvičkami, je celý radostný. Ateliér také navštěvuje Adámek, který to měl podobně jako Jareček. Po dvou letech chození do ateliéru až teď, kdy je Adámek ve 3 třídě, začíná kreslit lineárně figury, zvířata v pohybu, draky, kentaury atd. Adámek má velice dobrou kresbu, jež svojí přesvědčivostí převýšil kresby stejně starých dětí. Jeho preciznost, se kterou čmáral, přenáší do kreseb a díky tomu vnímá struktury stromů, listí, druhy srsti, šupin, odstíny barev atd. Doufejme tedy, že Jareček bude stále navštěvovat ateliér, ve kterém má své místo. Je tedy správné porovnávat vývoj dítěte podle ontogeneze výtvarného projevu?
755	172	fyzika, chemie a technická výchova	1	1	1	1	1	1	1	1	Dne 23. 9. 2018 proběhlo první letmé seznámení se základní školou a setkání s paní učitelkou. Nikdy jsem na této škole předtím nebyla, a tak mé pocity z první návštěvy byly smíšené. K mému překvapení se přítomní zaměstnanci až na jednu nepříjemnou paní učitelku chovali mile a byli ochotní mi pomoci zorientovat se ve spletitém systému chodeb a uliček, kterými tato škola disponuje. Vystoupala jsem až do nejvyšších pater budovy, kde jsem nalezla kabinet mé provázející paní učitelky. Zde jsem vyčkala jejího příchodu a po vzájemném představení následovala konzultace případným termínů praxe. Paní učitelka na mě zapůsobila velice příjemným dojmem, rovněž jsem byla velmi mile překvapena její vlastní iniciativou oslovit mě emailem ohledně možných termínů schůzky k této praxi. Paní učitelce jsem poděkovala za její čas i ochotu vyjít vstříc a rozloučila se. Ze školy jsem pak odcházela s dobrým pocitem a pozitivní náladou, že by tato praxe přeci jen mohla proběhnout v pozitivním duchu, a tak jsem z další návštěvy již neměla strach. Dne 10. 10. 2018 proběhlo druhé setkání s paní učitelkou a první seznámí se samotnými pracovními činnostmi. Ještě než započala výuka, vzala mě paní učitelka rovnou za panem zástupcem, aby se mnou vyřídil veškeré formality týkající se mé praxe. Poté jsme se přesunuly do suterénu zdejší školní budovy, kde na nás čekala skupina chlapců 9. ročníku. Paní učitelka mě ihned žákům představila (což hodnotím velmi pozitivně) a poté společně s kluky zavedla do dílenských prostor, kde mi ukázala veškeré vybavení, které škola zakoupila v rámci grantu. V tomto směru jsem byla velice mile překvapena, neboť má vlastní zkušenost z volnočasových dílen je taková, kdy máme k dispozici sotva pět kusů pil a po jednom od každého dalšího nářadí na deset dětí, přičemž svěrky jsou v nepoužitelném stavu a slouží spíše pro okrasu než k užitku. Samotná dílna školy disponovala menšími stoly se svěráky, u každého z nich pak pracoval vždy jeden z chlapců. Jediné, čeho se jevil dle paní učitelky, a jak jsem si záhy také všimla, nedostatek, byl materiál na výrobu – ten by se dal nejspíše zakoupit z rozpočtu školy, ale jinak zde žáci pracují převážně s tím, co si sami přinesou z domu. Jediná věc, na kterou si paní učitelka stěžovala, se týkal nedostatku nápadů na tvoření v dílnách. Jelikož sama vedu dílny v rámci svých kroužků a mám tak zásobu vlastních nápadů, nabídla jsem jí, že do příště přinesu tyto náměty s sebou, za což mi paní učitelka moc děkovala a říkala, že by jí to neskutečně pomohlo. (Pocítila jsem najednou radost z toho, že jsem mohla být alespoň nějakým způsobem užitečná a přidalo mi to na lepším pocitu z celé praxe i školy). Co se samotných žáků týká, byly tak trochu rozverní, sem tam se přede mnou předváděli, občas si mezi sebou něco prohodili, ale jinak všichni pracovali na dlabání dřevěné lžíce, kterou jim paní učitelka zadala. Někteří kluci byli velmi pečliví a opravdu se snažili, pak se zde našli i tací, které tato práce očividně nebavila a dávali to chvílemi najevo v podobě bezhlavého ,,mlácení“ dlátem do dřeva, ,,halabala“ řezáním a doslova ,,odfláknutím“ celé práce. Nicméně i přesto všechno byla paní učitelka k mému překvapení ve správnou chvíli adekvátním způsobem dost rázná na to, aby kluky pokaždé usměrnila a vrátila jejich pozornost zpět k práci. Tento přístup mě zprvu překvapil, neboť jsem takovou to reakci nečekala, načež mě ale záhy na druhou stranu velmi pozitivně namotivovala. Z vlastní výuky před partou takovýchto klučinů jsem měla velké obavy, abych se svým spíše milým klidným přístupem k žákům nestala terčem vtípků a nulové autority. Díky této zkušenosti jsem mohla získat přímý náhled na situaci, jakým způsobem lze s kluky v hodině pracovat a jaký styl ,,jednání“ na ně platí. To mi dodalo vnitřně kapku sebejistoty a většího vnitřního klidu, že má první hodina třeba nebude nakonec úplnou katastrofou byť jen z důvodu nevhodného použití výuk. stylu. S paní učitelkou jsem se ještě chvíli v přátelském duchu bavila o studiu a různých zkušenostech z dílen i pracovních činností, které sama učím, a opět mě mile překvapilo, že vesměs vše funguje všude stejně. Sem tam jsem se prošla po dílně, kluky občas upozornila na špatně uchycené dřevo, případně ukázala správnou techniku obrábění, načež jsem se s paní učitelkou ke konci hodiny domluvila na dalším společném setkání a pro tento den se rozloučila.
756	172	fyzika, chemie a technická výchova	2	1	1	1	1	1	1	1	23.10. 2018 Dnes jsem měla možnost vyzkoušet si vedení hodiny praktických činností. Paní učitelka mě požádala, zda bych si pro tento den nemohla nachystat nějakou elektrotechnickou ,,hračku“, která by kluky zaujala a měla i edukační charakter s přesahem do fyziky. Dva týdny před započetím této hodiny se se mnou domlouvala ohledně možností a nabídla mi, že materiál zajistí, pokud bych nestíhala – paní učitelce jsem poděkovala s tím, že si jej samozřejmě seženu, za což byla paní učitelka vděčná. V den konání této hodiny mě paní učitelka jako obvykle zavedla do dílny (pro tentokrát jsme pracovali ve vedlejší místnosti určené pro keramiku) o chvilku dříve než normálně, abych měla čas na nachystání své výuky. Po příchodů žáků do dílny je usadila okolo stolu a uvedla je do dění – znovu mě představila žákům jako praktikantku, jelikož většina z nich v průběhu praxe samozřejmě zapomněla mé jméno i účel mého ,,asistování“ v dílnách, poté je rázně upozornila, aby se chovali slušně a zbytečně v průběhu mé výuky nevyrušovali. Po rychlém úvodu a zkrocení ,,divé zvěře“ mi předala slovo a já se pustila do práce. Nutno dodat, že jsem na začátku byla velmi nervózní, neboť jsem hodinu praktických činností s elektrotechnickou tématikou jako takovou vedla v prostředí základní školy vůbec poprvé, pouze mám víceleté zkušenosti s vedením takovéto činnosti v rámci svých elektro kroužků. Na úvod jsem klukům představila projekt, který budeme konstruovat – šlo o krabičku z kartonu ve tvaru lebky s blikajícíma očima. Poté jsem se jich zeptala, abych věděla, na čem jsou, zda mají s paní učitelkou již probrané zapojování paralelním způsobem a co jsou to LED diody. Jelikož většina z nich neměla potuchu, o čem mluvím, i když paní učitelka je sice jemně napomenula, ( jak to, že to netušíte, když paralelní zapojování už probírali), začala jsem jim krok po kroku znovu vysvětlovat, co je to za způsob vedení a k čemu slouží a jakým způsobem se taková LED dioda (nebo obecně diody) používají i zapojují. S sebou jsem měla vytvořený jednoduchý nákres i samotné součástky, na kterých jsem celé mé vysvětlování ilustrovala – kluky jsem svou odborností = teoretickou znalostí těchto věcí natolik zaujala, že se již nezmohli na zlobení a jen občas pokynuli, že dané věci rozumí, popřípadě se vždy doptali. V jeden moment, kdy jsem hovořila o zkratu, který může nastat při nesprávném zapojení součástky, propukla část třídy v bujarý smích s doprovodným předváděním výbuchu, načež je během chvilky jeden ze spolužáků všechny ,,uzemnil“ tím, jak pronesl (nevhodná slova vypípána hvězdičkami) ,,Držte h**y chlapi, to je náhodou zajímavý!“ – po této větě jsem se musela i já lehce pousmát J. Jakmile byla základní teorie i jednotlivé kroky postupu vysvětleny, rozdělily jsme si s paní učitelkou žáky na dvě skupiny - jedna z nich spolu se mnou sestavila obvod a pájela, ta druhá s paní učitelkou zhotovila krabičku na umístění obvodu a nalepení blikajících LEDek coby očí. Práce byla chvílemi dost náročná, neboť ve škole nebyl k dispozici klasický elektrotechnický pájecí cín, ale pouze ten pro účely vodovodní instalace, takže se skoro nedal tavit. Jeden z kluků (který shodou okolností vždy rád vyrušoval) se mi nabídl s výpomocí, po celou dobu jsme se spolu bavili o tom, co ho baví a kam by chtěl po základní škole zamířit, přičemž mi nabídl, že zkusí ohledně správného cínu zavolat domů. Nakonec nikdo u něj nebyl v tu chvíli doma, a tak jsem mu poděkovala za vynaloženou snahu a veškeré obvody jsem s kluky horkotěžko i s půlhodinovým přetažením hodiny nakonec přeci jen dopájela. Hodina jako taková s dostupným vybavením a nedostatkem potřebného materiálu byla sice náročná, nicméně jsem si z ní odnesla nové zkušenosti, kluci byli z lebky nadšení a paní učitelka mi na konci poděkovala za skvěle odvedenou práci a omluvila se za nedostatky. Ač znavená a celá rozlámaná z dvou a půlhodinového pájení jsem pocítila také radost a dobrý pocit ze svého vlastního vedení hodiny ,,elektro dílen“ a tato zkušenost mě opět namotivovala do další praxe. Navíc jsem si opět odnášela po dlouhé době pocit smysluplnosti z této práce J.
757	172	fyzika, chemie a technická výchova	3	1	1	1	1	1	1	1	10.10.2018 - Tento den jsem byla na praxi v týdnu, kdy neprobíhali dílny, a tak jsem měla možnost podívat se do hodin vaření. Jelikož jsem velkým fandou do vaření, od začátku jsem se těšila, že jednou budu moci zavítat v rámci praxe i do kuchyněk a vyzkoušet si s žáky společně něco dobrého uvařit. Díky této paní učitelce se mi to vyplnilo. V tento den měla paní učitelka v plánu s dětmi vařit Boloňské špagety. Před samotným započetím hodiny mě vzala s sebou do kuchyňky a vysvětlila mi systém výuky, který má zde s dětmi zavedený. Žáci se v kuchyňkách na začátku roku rozdělí do menších skupin, které představují po celou dobu školního roku jakési restaurace. Každá ze skupinek si musí vymyslet svůj vlastní název podniku a zavést si jídelní lístek i vlastní kuchařku. Do ní si žáci v průběhu celého roku zapisují jednotlivé recepty a svými slovy sepisují prováděné postupy včetně použitých ingrediencí. Tyto recepty pak převádí do podoby jídelního lístku - jednotlivé názvy dle kategorií (např. těstoviny, polévky atd.) si zapisují postupně pod sebe, čímž si tak vytváří z uvedených jídel komplexní jídelní lístek jejich restaurace. Na konci roku si společně udělají „podnikovou show“ – svou celoroční práci prezentují před ostatními spolužáky a vzájemně si hodnotí svá menu a celkové zpracování jednotlivých kuchařek. Z hlediska vybavenosti měli ve škole kuchyňky a jednotlivá pracoviště krásně zařízeny a plně vybaveny nádobím i příbory a nástroji. Při vzpomínce na naše kuchyňky (nebo spíše lépe kuchyňku či jen linku s troubou a umyvadlem) to byla pozitivní změna. Po průvodní instruktáži a prohlídce místnosti vpustila paní učitelka skupinu žáků dovnitř, načež jim vzápětí vysvětlila, stejně jako v dílnách, z jakého důvodu tu jsem a adekvátně mě představila. Nutno podotknout, že měla ten den pohodovou třídu a děti očividně vaření bavilo (jídlo a možnost konzumace vlastního výtvoru byly samy o sobě tím hlavním motivačním prvkem celého tohoto předmětu J). Žáci si po úvodním slovu a následné instruktáži, co je dnes čeká, přichystali zakoupené suroviny – jedna ze skupinek měla poctivě zakoupená loupaná rajčata, jiní si usnadnili práci a přinesli si s sebou kečup. Někteří na to šli rovnou od lesa a přinesli si již napůl hotovou boloňskou omáčku ve skle, čímž si ušetřili čas s přípravou a následným dochucováním. Během samotné práce v kuchyňkách jsem na děti neustále dohlížela a v případě potřeby včas zasáhla, díky čemuž nedošlo naštěstí k žádnému zranění ve smyslu popálení se olejem nebo opaření se při cezení (pro jistotu jsem všem pomohla vodu z hrnce slít, neboť žáci neměli ve slívání vody obřího hrnce žádnou důvěru). Ke konci vaření si každá ze skupin odnesla svůj výtvor ke stolu a pustila se do konzumace. Po jídle se opláchlo nádobí, uklidila pracovní linka a žáci i se svým zbylým jídlem odcházeli spokojeni na další vyučování. Hodinu tak shledávám, především pak z hlediska bezpečnosti i zvoleného receptu, jako úspěšnou. A i když se ten den jednalo jen o náslechy v hodině, žáci mě ihned přijali naprosto pozitivně mezi své a dokonce mě vybízeli k ochutnání a vybrání nejlepšího výtvoru :-D – této nabídce jsem samozřejmě nemohla odolat, a tak jsem se s radostí obětovala ve prospěch třídy a vše řádně ochutnalaJ. Do budoucna tak plánuji do kuchyněk opět (a častěji) zase zavítat.
758	173	anglický jazyk	1	1	1	1	1	-1	1	1	"První setkání s paní učitelkou nebylo zrovna slavné. Paní učitelka na mě neudělala dobrý dojem a vypadalo to, že praxe bude dost nepříjemná. Tento názor ve mně vyvolaly hlavně její reakce na požadavky praxe, které se jí nějak nezdály. Nicméně osobně paní učitelka se i přes to zdála celkem v pohodě.
Vše se úplně změnilo další týden na samotných násleších, kde jsme si vybudovali s paní učitelkou super vztah a skvěle jsme se domluvili a organizačně je vše v pořádku. 
Dost mě zaskočilo chování dětí v hodinách, běžně se mezi sebou baví přes celou třídu nahlas a komentují výroky učitelky. Vše probíhá v přátelském a svým způsobem vtipném duchu, ale občas je to poměrně chaotické. Třídy se však velmi liší a pravděpodobně je to následek některých třídních učitelů/učitelek, kteří nevychovali žáky takovým způsobem, že se v hodinách nemluví, jak se komu zachce. 
Celkově jsem s praxí zatím spokojen, i když já osobně jsem vlastně nic moc nedělal – zúčastňoval jsem se výuky, dozoru na chodbách a v jídelně a seznámil se se školní žákovskou knížkou."
759	173	anglický jazyk	2	1	1	1	1	-1	1	1	"Můj pohled na školu, na které absolvuji praxi, a jednotlivé třídy se od minulého deníku určitě zlepšil. Nemyslím si, že by se žáci razantně během dvou týdnů změnili, spíše jde o to, že jsem je více poznal a získal k nim nějaký vztah. Tím pádem dokážu lépe pochopit chování jednotlivých žáků a nepřijde mi to jen jako neustálé vyrušování, které je tedy stále na vyšší úrovni, než bych si představoval.
Během posledních dvou týdnů jsem také lépe poznal provázející paní učitelku, vybudoval si s ní osobnější vztah a poznal její metodu výuky. Osobně mi její druh výuky není vlastní, kde spíše o old school metody, které spočívají ve zkoušení na slovíčka, předkladu a cvičení v učebnici či pracovním sešitě. Na druhou stranu chápu, že s danými skupinkami (jedná se vždy o ty „nejhorší“ z každého ročníku) by některé složitější a aktivnější metody mohly být náročné, protože by někteří jednoduše odmítali dělat něco samostatně z vlastní iniciativy.
Věc, která mě stále nepřestala udivovat, je divokost žáků, a to jak v hodinách, tak o přestávkách. V hodinách nejsou příliš schopni udržet pozornost a být v klidu na místě bez komentářů a jiných reakcí na spolužáky i učitele. O přestávkách zase žáci běžně po chodbách běhají a z reakcí učitelů, to není nic neobvyklého. Když jsem byl na základní škole já, tak se po chodbách ani ve třídách běhat nesmělo a takoví žáci byli ihned učiteli napomínáni.
Nutno však také říci, že se najdou i velice milí a poslušní žáci, kterých je tedy ale menšina. Stejně tak jsou v menšině ti žáci, kteří mě velmi mile překvapili svojí angličtinou, protože většina naopak moc znalostí nemá. K tomuto tématu mě také napadá další věc, která mě přijde zvláštní. Žáci, kteří dostanou špatnou známku nebo tzv. body za špatnou kázeň, vůbec nevyjadřují nějakou lítost nebo zklamaní, naopak často odchází s úsměvem s žákovskou knížkou v ruce. Vždyť to musí být podepsáno rodiči. To je to rodičům jedno nebo je to nezajímá, že žáci nemají ze špatné známky nebo poznámky respekt?
Další věc, kterou jsem si tak uvědomil, je fakt, že poslušný (klidný) žák nerovná se dobrý (zdatný) žák. Není to nic převratného a je to logické, ale je zajímavé vidět, některé žáky, kteří jsou velmi slušní, snaží se a tak dále, ale jejich znalosti a dovednosti nejsou velmi vysoké. Naopak nejsou se i tací, kteří v hodině neustále vyrušují, v podstatě celou hodinu nedávají pozor, ale když jsou vyvoláni, tak předvedou v porovnání se svými spolužáky daleko lepší úroveň angličtiny. Zas tak dobře dané žáky neznám, tak si sám pokládám otázku, čím to je, když ve škole nic nedělají, ale jsou lepší. Zda je to nějakou orientací na angličtinu v rodině, nebo třeba vlastní praxí ve volném čase jako jsou filmy či seriály v anglickém originále. 
Zatím jsem na praxi absolvoval pouze náslechy a účastním se dozorů na chodbách a v jídelně. Další kapitolou by bylo chovají žáků při obědě. Občas někteří překvapí třeba tím, že k jídlu vůbec nepotřebují příbory. Méně překvapivé je to, že velmi často žáci odchází s takřka načatým obědem domů.
Příští týden mě čeká první výuka, s paní učitelkou jsme probrali téma, kterého by se měla hodina týkat, půjčila mi veškeré učebnice a v následujících dnech se chystám začít s přípravou na hodiny. Mám ze samotné výuky trochu respekt, protože nevím, jaká bude jejich reakce, jak budou spolupracovat. Jestli se budou snažit, protože je budu učit poprvé anebo naopak, jestli jim to bude jedno, protože vědí, že jsem tam jen dočasně. Zároveň se na to i těším, protože jsem sám zvědav, jak to bude probíhat a jaké budou ohlasy"
760	173	anglický jazyk	3	1	1	1	1	-1	1	1	"Nejdůležitější událostí od minulého deníku je jednoznačně to, že už jsem sám učil. Jak jsem psal minule, měl jsem z toho respekt, řekl bych takový ten zdravý respekt, který k tomu patří, protože člověk nikdy neví, co se může stát, dokud se opravdu před tu danou třídu nepostaví. Rozhodně jsem ale neměl strach nebo něco podobného.
Před samotnou výukou, jsem si jednotlivé hodiny naplánoval. Hlavně tedy jednotlivé úkoly a aktivity, jejich pořadí a zamyslel se nad případnými dotazy, které by se mohly vyskytnout, abych nebyl nepříjemně překvapen při samotné výuce. Téma a okruh, kterého se výuka týkala, jsem měl s paní učitelkou domluvený. Poté co jsem měl vše nachystané a přišel den mojí výuky, jsem na to vlastně těšil. Byl jsem zvědavý, jaké to tedy bude a jak budou žáci reagovat. Žáci už mě znali z náslechů, ale do té doby jsem nijak do výuky nezasahoval a ani jsem se s nimi nějak nebavil. Sám jsem je měl šanci během náslechů poznat a věděl jsem, co mohu od daného žáka čekat a měl jsem představu o tom, komu angličtina jde a kdo s ní má naopak problémy. Tak jsem tedy přišel do třídy, paní učitelka zamířila dozadu, já pro změnu za katedru. Žáci byli mírně překvapeni, i když sami věděli, že jednou to přijít má. Pozdravili jsme se a posadili. Já si nachystal věci a začali jsme s výukou. Jednoduše jsme udělali pár cvičení buď v učebnici nebo pracovním sešitě, a navíc jsem měl nějaké vlastní materiály, které se týkali tématu na procvičení a zpestření výuky. Z čeho jsem měl radost byl fakt, že třídy, které často bývají džunglí, byly o poznání klidnější a pracovali, jak měli. Všeobecně jsem měl z celé výuky dobrý pocit a všechno probíhalo podle mě naprosto v pořádku. Udělali jsme vše, co jsem měl v plánu, přitom zároveň vše probíhalo přátelsky, ale zároveň na profesionální úrovni ve vztahu žák – učitel. Žáci mě respektovali, poslouchali, komunikovali, snažili se. Svou úlohu v tom určitě hrál i fakt, že jsem pro ně změna a možná jim přijdu zajímavější než paní učitelka, kterou znají roky. Zajímavé, ale i předpokládané, bylo i to, jak pak sami žáci hodinu komentovali před paní učitelkou. Po skončení hodiny za ní šli a chlubili se: „Paní učitelko, viděla jste, jak jsme dneska byli hodní a potichu?“. A další podobné komentáře, které byly úsměvné, ale zároveň potěšující. Asi největším problém při mé výuce byla rozdílnost úrovně jednotlivých žáků. Často se stalo, že někdo měl daný úkol hotový, během chviličky, ale někteří byli teprve v půlce. Ti první se tím ještě chlubili a hned se hlásili, že už to mají hotové. Tento problém jsme řešili, již na minulém semináři, tak jsem se to snažil řešit ústně a různě dané úkoly modifikovat a těm, co měli úkol už hotový v podstatě dát práci navíc v rámci stejného úkolu. Třeba ať vymyslí ještě další slovíčka, která do jednotlivých skupin patří, ale nejsou v tabulce na výběr a další podobné modifikace. Tím se daní žáci zabavili, udělali práci navíc a ti slabší mezi tím mohli dodělat daný úkol, abychom se na něj mohli všichni společně podívat. Abych to shrnul jednou větou: Moje výuka proběhla podle mých představ, jsem teprve v začátcích a byl jsem s ní spokojen."
762	173	anglický jazyk	5	1	1	1	1	-1	1	1	V minulém deníku jsem psal, že se se školou teprve seznamuji. V té době jsem měl odučenou pouze jednu hodinu ve třetím ročníku, se kterou jsem navíc nebyl spokojen. Nyní mám již praxi za sebou, tudíž mám odučeno hodin více. Další hodiny, které jsem vyučoval ve třetím ročníku již byly lepší, nicméně stále to nebylo ideální a práce s takto malými dětmi mi úplně nevyhovovala. Výuku jsem více založil na interakci, hrách, obrázcích a podobně. Stále mi však dělal problémy fakt, že děti s angličtinou teprve začínají a pochopitelně neznají i ty největší základy. Více mi vyhovuje výuka, která je více založená na komunikaci s žáky a mezi žáky samotnými v cílovém jazyce. Z tohoto důvodu mně mnohem více vyhovovala a bavila výuka v devátém ročníku, kde jsme diskutovali na různá témata, tím procvičovali speaking, slovní zásobu i gramatiku. Zde jsem byl s výukou spokojen, vše probíhalo v pořádku, splnil jsem vše, co jsem chtěl, všichni studenti se do jisté míry zapojovali, ačkoli v každé třídy bylo asi 5 studentů, kteří byli velmi aktivní, chtěli mluvit, vyjadřovat svoje názory. Pak tam byli tací, kteří se v diskuzi před celou třídou téměř nezapojovali, i přesto že během skupinové přípravné diskuze se zapojovali. I po vyvolání se jim příliš mluvit nechtělo a řekli maximálně jednu větu, aby si splnili to svoje a vzápětí je začali doplňovat a vysvětlovat opět ti aktivní. Zde mi přišlo složité určit, kde je ta hranice, kdy už ti aktivní „kradou“ čas ostatním. Na druhou stranu mi bylo líto zastavovat ty, kteří se opravdu snažili a chtěli, a navíc jim to pěkně šlo, na úkor těch, kteří stejně před celou třídou mluvit nechtěli a jen s těží řeknou jednu větu, která navíc není úplně relevantní. Samozřejmě je mi jasné, že právě ti, kterým to tolik nejde potřebují mluvit, aby si to natrénovali a získali jistotu, ale najdou se i tací, kteří o to jednoduše nemají vůbec žádný zájem. Navíc během pár hodin na praxi člověk není schopen nějak více poznat jednotlivé studenty a tím je postupně motivovat a přesvědčit. Nicméně praxe byla celkem fajn, poznat další učitele a vidět a slyšet další pohledy na věc. Stále více se přesvědčuji o tom, i s ohledem na milou praxi, že mě mnohem více vyhovuje a baví výuka se staršími studenty v osmém a devátém ročníku. Ideálně by mi pravděpodobně vyhovovala výuka studentů na střední škole.
763	174	biologie	1	1	1	1	1	2	1	2	Jsou to dva týdny, co nám začala Učitelská praxe 1 a já mám pocity jako na houpačce. Chvilkami si říkám, ano, to je přesně to, o čem jsem od malička snila. Práce pedagoga mě bude bavit, je to krásné povolání plné překvapivých dnů. Některé dny mohou být ale tak překvapivé, až se z nich stanou chvilky, kdy si říkám, opravdu je tohle to, co mě bude bavit, naplňovat a zvládnu to vůbec? Od začátku, myslím tím, když jsem se rozhodla pro povolání pedagoga, jsem se snažila nebýt naivní. Nepředstavovala jsem si, že budu celý život učit v perfektní škole, kde budou jen nadaní a poslušní žáci, kde bude mít učitel k dispozici spoustu pomůcek a vlastně půjde vše hladce. Tohle jsem si opravdu nemyslela. O to víc jsem byla asi překvapená, jak špatně jsem vzala, řekněme, první nepovedený den na praxi. Byla to středa, měla jsem za sebou už asi 4 hodiny náslechu z hodin přírodopisu a poprvé jsem šla na hospitaci do hodiny výchovy ke zdraví. Byla to hospitace ve třídě 9. A. Paní učitelka mě už před hodinou varovala, že jsou trošku divocí a hlavně, že je ve třídě 29 žáků, takže není úplně jednoduché tam vyučovat. Po příchodu do třídy jsem šla, jako vždy, se posadit do zadní lavice. Paní učitelka mezi tím zahájila hodinu a hned jsem si všimla skupinky chlapců, kteří seděli ode mě asi ob dvě lavice. Okamžitě jsem si všimla, že šlo o skupinku, kde vládne jeden chlapec. Vládne, tím myslím, že je právě on iniciátorem všech hloupostí a aktivit, které hodinu narušují. Paní učitelka je vůči tomuto chlapci nejspíše už imunní, jelikož ho během hodiny ani moc nenapomínala, což mi přišlo zvláštní. Chlapec hodinu velmi narušoval. Jak říkám, všimla jsem si ho už na začátku, ale to “nejhorší” mělo teprve přijít. Chlapec seděl ode mě opravdu kousíček, takže jsem slyšela vše, co říkal svým spolužákům i co vymýšlel za lumpárny. Asi po deseti minutách od začátku hodiny, když žákům paní učitelka zadala samostatnou práci, se chlapec otočil na své spolužáky dozadu a s pohozením hlavy směrem ke mě pronesl: ,,Nevíte, co je to za piču?”. Bohužel jsem to slyšela dost zřetelně, vlastně si myslím, že to řekl tak nahlas, abych to opravdu slyšela. V tu chvíli do mě vjel neskutečný vztek. Paní učitelka to bohužel neslyšela, takže jsem to nemohla nijak řešit. Celý zbytek hodiny jsem přemýšlela, kdybych byla učitelkou, jak bych to vlastně vůbec řešila? Chlapec nepatřil mezi nejchytřejší žáky ve třídě, takže by mu nějaké zkoušení za trest bylo určitě jedno. Přemýšlela jsem, jak jinak ho potrestat. V tu chvíli jsem si začala říkat, jak je tohle nefér. Jak si mohl něco takového dovolit? A jaktože s tím já vlastně nemůžu nic udělat? Přemýšlela jsem nad touto událostí ještě celý den. Špatné pocity z nevychovaného žáka se ale začaly měnit v pocity ze zklamání sama sebe. Přece jsem musela počítat, že se s takovou situací setkám, jaktože na ni nejsem připravená? Také mě velmi trápilo, že ačkoliv jsem byla ze školy už venku, tak jsem na to myslela i celý večer doma. Zklamala jsem se v sobě samé, že jsem to nehodila za hlavu, ale přemýšlela jsem nad tím pořád. Také mě velmi mrzelo, že jsem za celý den nevymyslela, jak bych žáka mohla potrestat, či jak se v takovéto situaci příště zachovat. Dokonce mě jedna taková věta přinutila přemýšlet, jestli jsem vůbec “stavěná” na to, být učitelkou. Byla to jen jedna věta od chlapce, který se chtěl vytáhnout před svýma spolužákama a mě to takto odrovnalo? Když to teď vidím s týdením odstupem, asi jsem si to vzala až příliš osobně. Nejvíc mě na tom všem mrzí, že jsem se nezklamala v žácích, od těch jsem to asi čekala, ale že jsem zklamala sama sebe. Takových situací a mnohem horší bude určitě ještě hodně. Jsem s tím smířená a odhodlaná se proti takovým problémům postavit. Možná bylo tohle mé selhání způsobeno jen tím, že jsem čekala, že to přijde, jen jsem to nečekala tak brzy.
764	174	biologie	2	1	1	1	1	2	1	2	Při mé již několikáté hodině přírodopisu, kdy jsem měla pouze náslechy se stalo, že jeden z žáků psal zápisy do žákovské knížky – jiná sdělení. Paní učitelka na to po celou dobu nepřišla, i když už to bylo více než měsíc po začátku školního roku. Právě v tuto hodinu žákům oznámila, že až napíší zápis, tak si sešity vybere ke kontrole, zda pečlivě píší zápisy. Já si nevšimla ničeho zvláštního, protože když žáci psávali zápis, psala jsem je většinou s nimi a zakládala si je. Paní učitelka žáky obcházela a najednou jsem slyšela: „To nemyslíš vážně, že píšeš zápis do žákovské knížky!! Ty nemáš sešit?!“ „Já si ho ještě nezaložil,“ byla odpověď žáka, který se okamžik na to rozbrečel. Protože jsem já i paní učitelka věděla, že žák je trošičku pomalejší než ostatní, domluvila mu a poprosila spolužáka, kterým s ním seděl, aby mu pomohl založit sešit a dohlédl na to, aby si všechny zápisky dopsal. Víc to paní učitelka neřešila. Když se nad tím nyní zpětně zamyslím, trošku nerozumím, jak mohlo žáka napadnout psát do žákovské knížky. Možná proto, že ho nenapadlo, že bude jiná sdělení vlastně někdy potřebovat? Nebo mu rodiče nemohli dát na sešit peníze? Možná bych zkusila zjistit, zda do ostatních předmětů sešity má či ne. Paní učitelka reagovala v tu chvíli, jak nejlépe mohla, alespoň si to myslím, neboť i ona byla v šoku, když viděla, že žák píše zápis tam, kam nemá. Zvýšení hlasu u ní nejspíše vyvolaly emoce z toho, že to zkrátka nečekala. Nejspíše by mu nic neřekla, kdyby psal na papír a pouze řekl, že zapomněl sešit. Každopádně já vím, že jako učitelka bych tuto situaci řešila trošičku jinak. Jako učitelka bych jistě také chtěla vysvětlení, proč nemá sešit, jak to, že si ho nezaložil, proč zamnou nepřišel a neomluvil se, že nemá sešit, že se vše dá řešit. Neřešila bych to ale před celou třídou a když, tak bych se snažila mluvit tiše, aby nás slyšelo minimum ostatních žáků. Nevíme a jako učitelé ani nemůžeme většinou vědět, jaká je situace v rodinách našich žáků, jestli mají v rodině nějaké problémy nebo nemají, každopádně asi bych vyjádřila jistou empatii a žákovi se snažila jistým způsobem pomoci, a ne mu celou situaci ještě ztížit a řešit jeho problém před ostatními. Asi bych ho nenechala opisovat všechny zápisy znovu, půjčila bych si jeden ze sešitů spolužáků a okopírovala mu zápisky, které by si do nového sešitu pouze vlepil či vložil.
765	174	biologie	3	1	1	1	1	2	1	2	Minulý týden jsem na praxi měla poprvé vlastní hodinu přírodopisu. Byla jsem s ní celkem spokojená, až na pár detailů, které určitě časem vylepším. Už teď (učila jsem 4x) mám po hodinách mnohem lepší pocit než po té první hodině. Stále mě ale trápí jedna věc a tou je redukce učiva. Po mé první hodině mi bylo vytknuto, že jsem žáky přetížila, že to bylo moc učiva. Další hodinu jsem se tedy na redukci učiva zaměřila a raději jsem dala zápis určený žákům ke kontrole provázející učitelce. Ta mi jej i tak ještě trošku vyškrtala, že mi nakonec na zápis o bakteriích zbylo asi pět odrážek po pár slovech. Vím, že se tohle budu muset ještě naučit, ale stále se s tím nedokážu nějak smířit. Opravdu mám dětem říkat tak málo učiva? Když přijdou na střední školu, co když toho nebudou dost vědět? Bude to jak jejich, tak i hlavně moje vizitka. Řeknou si, že jsem je toho moc nenaučila - všichni dobře známe větu: ,, A co jste dělali na základní škole?”. Bavila jsem se s kamarádkama, které jsou na praxi na jiných školách a jedna mi potvrdila, že toho na škole berou mnohem více a i dětem říkají mnohem více učiva. Dokonce jí provázející učitel říkal, že si rodiče naopak mohou přijít stěžovat, že dítě ze školy téměř nic neumí a že toho probírají málo. Jsem celkem zvědavá, až se další semestr dostanu na praxi jinam a uvidím zase jiný styl výuky, jestli třeba na jiné škole budou brát učiva více. Zaměřila jsem se schválně na náslechu na zápis, který paní učitelka diktovala žákům v osmé třídě a upřímně mi to přišlo velmi málo. Aby si žáci osmého ročníku napsali k lichokopytníkům asi 10 odrážek i se zástupci, to mi teda přijde opravdu málo. Určitě se těším na další praxe, až se setkám s několika vyučujícími a doufám, že poté už budu moct sama usoudit, jaký rozsah zápisků, je ten správný.
767	174	občanská výchova a výchova ke zdraví	5	1	1	1	1	2	1	2	Praxe na ZŠ Slovanské náměstí v občanské výchově proběhla poněkud chaoticky. Jelikož samotný pan učitel měl velmi málo hodin občanské výchovy, které vyučoval, bylo pro mne těžké se přizpůsobit. Každopádně proběhlo několik hodin náslechů a později i samotná výuka, která většinou vyšla podle očekávání. Proto se v druhém reflektivním deníku zaměřím přímo na svoji odučenou hodinu. Hodina proběhla u sedmé třídy, která je docela početná. Žáky jsem dlouhodobě znala z předešlých náslechů, proto nebyli překvapeni z mé přítomnosti. Téma, které jsem dostala za úkol předat, se zabývalo osobnostním rozvojem. Toto téma jsem měla už zpracované v některých pracích, které jsem prezentovala u sebe ve škole, tudíž byla příprav snadná. Jen jsem pozměnila některé části a upravila prezentaci, aby korespondovala s výkladem. Začátek hodiny proběhl v pořádku a já se rovnou vrhla na látku. Jak mám ve zvyku, tak startuji hodinu malou diskuzí, kdy jsem na tabuli napsal pojem JÁ a chtěla od žáků vědět, co si pod pojmem představují. Žáci byli aktivní a dokázali si souvislosti s pojmem představit. Následoval krátký výklad, kdy jsem se zaměřovala na jednotlivé druhy osobnosti a následně na temperament. Následovala aktivita, kdy žáci pomocí Eysneckova kříže zjišťovali svůj pravděpodobný temperament. Zde nastal poněkud chaos, jelikož žáci se začali se sebou příliš bavit. Dále byl také problém, že spousta žáků neznala některé pojmy, které jsou na kříži napsány, tudíž jsem musela každému zvlášť vysvětlovat jeho nezvládnutý pojem. To bylo tedy docela chaotické, proto bych pro příště projela celý kříž a vysvětlila všechny pojmy. Jelikož i když se jedná o povětšinou základní pojmy, je možné že žáci nebudou něco znát. Následovalo vyhodnocení, které proběhlo v pořádku. Dále jsem měla znovu vlastní krátký výklad, po kterém následovala aktivita č. 2. jednalo se o stanovení cíle a vytvoření myšlenkové mapy, která znázorňuje jakým způsobem cíle dosáhnout. Příklad mapy jsem žákům ukázala na projektoru, aby názorně viděli co si po nich žádám. Zde nastal trochu problém v čase, kterého už bylo málo. Tudíž jsem chtěla, aby si žáci alespoň vytyčili hlavní cíl a dále pracovali podle toho co stihnou. V závěru hodiny se mi podařila i krátká reflexe, kdy jsme si v rychlosti zopakovali základní pojmy. Co se týče žáků, tak jsem s nimi neměla problém, až na jednoho chlapce, který seděl v první lavici u mého stolu. Chlapec celou hodinu nic nedělal, ani se mu nechtělo. Co jsem tak pozorovala, tak se to dělo i v ostatních hodinách i u mé výtvarné výchovy. Tudíž bych se v budoucnu na chlapce více zaměřila, popřípadě hledala způsob jak ho také zapojit. I když byla hodina trochu chaotická vše se v podstatě probralo. Příště bych se rozhodně zaměřila na pečlivější vysvětlení některých pojmů, případně zkrátit některé aktivity.
768	175	výtvarná výchova a vizuální tvorba	1	2	2	2	2	2	3	1	Do školy před třídu na základce jsem se dostala nyní poprvé. Vešly jsme s paní učitelkou do třídy a já šla s ní před tabuli, kde mě představila. Musím říct, že jsem měla strach, jak kdybych předstupovala před nějaký parlament ČR. Poprvé jsem byla v roli učitele před 30-ti člennou třídou stojících v lavicích. Děti po mě pokukovaly, sedla jsem si dozadu a otáčely se, snažila jsem se působit velmi sebejistě a příjemně. Usmívala jsem se a zapisovala si do papírů, aby to vypadalo, že něco dělám. Na učení výtvarné výchovy je zásadní jedna věc – jak moc dětem dovolíme být kreativní. Na tohle jsem byla od paní učitelky velmi zvědavá. S jakým nápadem/technikou/motivací přijde. Musím říct, že jsem byla velmi překvapena a snad i trochu zděšena. Paní učitelka promítla na dataprojektor přesné (podle mě i hodně striktní) instrukce k tomu, jak mají děti obrázky namalovat. Prostor pro kreativitu byl nulový. (Příklady ze zadání: 1. Předkresli si tužkou 5 koček, které budou vyplňovat většinu plochy, nepředkresluj si detaily. 2. Černou temperou obkresli kontury koček. 3. Vyber si barvu a namaluj nad kočkami pozadí. ..) Aby toho nebylo málo, tak přinesla obrázek už namalovaný a připnula na tabuli, aby děti věděly, jak přesně chce, aby obrázek vypadal. S velkým zklamáním musím říct, že všechny obrázky vypadaly stejně. Dokonce i červené pozadí nad kočkami podle ukázkového obrázku měla většina. Během malování děti mohly mít sluchátka a poslouchat hudbu z mobilu. Paní učitelka byla velmi přísná během celé výuky. Děti vůbec nemohly vést s ostatními žádné dialogy a za každé šeptání mezi s sebou byly okřiknuté. Dokonce mi přišlo, že na jednoho žáka byla vysazená. Byl poslušný, měl sluchátka a nedělal ani žádný hluk, jen si chvilku šeptal s kamarádem a hned dostal výhružku, že bude přesazen do konce pololetí. Stejná situace se stala, když si byl umývat štětec, bylo tam pár dalších žáků a byl odtud slyšet nějaký hluk (opravdu absolutně minimální!!) a odskákal si to právě ten dotyčný, který podle mého neřekl ani slovo a jen si umýval štětec. Těžko říct, co provádí, nebo prováděl v minulosti, třeba je to lump. Ale soudě pouze podle této hodiny mi přišlo, že byl okřikován zbytečně a paní učitelka na něj byla vysazená. Děti byly na konci dvouhodinovky známkovány podle jejich obrázku a já jsem si v duchu říkala, za co asi tak budou známkované, když obrázky vypadají všechny stejně a nešlo na tom nic pokazit ani se nějakou kreativitou nemohly přičinit. Hodnocení se však stejně našlo. Některé kočky na obrázku byly moc malé a tak nezaplňovali většinu plochy, jak bylo požadováno. Někteří nestihli pozadí, takže další nesplnění úkolu. Někteří se nepodepsali do pravého dolního rohu nebo si předkreslovali detaily tužkou. Pro mě to byl šok. Já bych velmi ráda učila jinak. Proto mám chuť udělat v této třídě trošku rebélii. Paní učitelka mi řekla, že mi dá takřka volnou ruku, až budu vyučovat, takže se vykašleme na všechny tužky, pastelky, tempery, štětce a zkusíme něco, co ještě nikdy nedělali. Jsem si vědoma toho, že se nedá každá hodina udělat zábavná, nedá se deset let pořád vymýšlet nové aktivity, nedá se také nevyužívat klasické kreslení nebo malba. Jen mám chuť ukázat těm děckám, že se to dá udělat všechno jinak. Může je to bavit, nemusí to dělat pro známku a můžou u toho přemýšlet vlastní hlavou a ne se řídit podle instrukcí na dataprojektoru. Mám velkou motivaci udělat ty moje hodiny velmi odlišně. Dostala jsem takový nový impulz, horkou krev, vytratil se strach a je ve mně odhodlání!
769	175	výtvarná výchova a vizuální tvorba	2	2	2	2	2	2	3	1	Má praxe se odehrává na škole, kde aplikují Daltonské plány. Velmi mě zajímalo, jakým způsobem se pak takové plány chovají v praxi. Děti dostávají každý týden papír s vypsanými úkoly, písemkami a probíranými látkami, které se budou další týden učit. Mají tedy od každého učitele přesně a jasně napsané, jakou látku budou probírat, jestli je čeká nějaký test nebo zkoušení. Do plánů mohou nahlížet i rodiče a tak se mohou lépe orientovat, co jejich děti ve škole dělají. Na konci týdne pak mají děti hodinu se svým třídním učitelem, kdy se samy hodnotí. Ke každé probírané látce u předmětu mají kolonku, kde vypisují, jak se jim hodina líbila, jak ji hodnotí, jestli jim učivo jde nebo ne. Na začátku týdne si taky mají děti stanovit nějaký cíl, kterého chtějí v dalším týdnu dosáhnout. Měla jsem tedy možnost nahlídnout do plánů a pročíst si nejrůznější reflexe dětí, jejich cíle a jejich zhodnocení, jak se jim podařilo v nich uspět. Velmi se mi tento styl učení líbí a myslím, že to děti motivuje k tomu, aby se více orientovali ve školních plánech a děních. Ve čtvrtek zde na škole probíhal projektový den, tento den prý na škole probíhá jen jednou za půl roku, takže jsme měli štěstí ještě s jedním praktikantem, že jsme se ho mohli účastnit. Celá škola byla rozdělena do skupin cca po pěti a každá skupina chodila na stanoviště plnit úkoly. Na stanovištích byly úkoly iniciovány takovým způsobem, aby se z nich děti něco naučily. Aby si odnesly nějaké nové poznatky, většinou vzdělávacího rázu. Já jsem byla s paní učitelkou na stanovišti, kde děti měly možnost volit. Jednalo se o volby do Říšského sněmu roku 1911. Měli jsme tedy připravené urny a děti vhazovaly svá volební rozhodnutí do ní. Paní učitelka, která je mou vedoucí na praxi, učí totiž ještě dějepis, takže se stanoviště týkalo dějepisu. Neměla jsem tedy tolik znalostí, abych se mohla více iniciovat, ale i tak jsme se s paní učitelkou a kolegou střídali, kdo se zrovna bude skupině věnovat. Skupin bylo asi 50-60, takže jsem si nedokázala přestavit, že bychom to samé opakovali tolikrát dokola. Ale opravdu to tak bylo. Poznala jsem tu vyčerpávající realitu učitele, kdy se musí stále dokola opakovat. Během dne jsme tedy každé skupině zopakovali ten samý úvod, pokaždé jsme v podstatě říkali ty samé vtipy a děti se pokaždé smály, protože to ta daná skupinka slyšela poprvé. Uvědomila jsem si, jak těžká práce to je. Opakovat se jak papoušek a být do toho stále stejně zapálený, mluvit se stále stejným entusiasmem. Nedovedu si představit učit nějaké stejné učivo tři třídy po sobě. Kdybych měla učit to samé 8. A, 8. B a 8. C a odříkávat ty samé věci jak básničku, tak asi vyhořím. Nevím, jestli zrovna práce na základní škole je pro mě. Naštěstí pro zůstává stále dost možností, jak se uplatnit s mým oborem jinde.
770	175	výtvarná výchova a vizuální tvorba	3	2	2	2	2	2	3	1	Tak mé první učení na základce je za mnou! Musím říct, že jsem se dost bála, vzhledem k různým připomínkám k hodině paní učitelky a vlastní neprofesionalitě. Bylo to pro mě poprvé v historii, co jsem si stoupla před třídu a měla s ní strávit 2 hodiny. Musím přiznat, že je to od programech v galerii (můj druhý obor) dost odlišné. Už jen samotný fakt, že děti sedí a učitel kolem nich chodí nebo stojí. Ve třídě je kromě paní učitelky ještě paní asistentka žáka s autismem. To znamená, že jsem byla sledována dvěma dospělými osobami. Tento strach rychle vystřídala úplná pohoda, když jsem stála před 30 dětmi. Nejdříve jsem se se třídou seznámila a vedla chvilku dialog. Potom jsem jim promítala prezentaci a mluvila o historii fotky, jak vznikla první fotka, jak vůbec funguje focení na negativ a jak vznikaly první fotomontáže. Vůbec jsem nečekala, že děti budou takhle aktivní. Celou dobu prezentace mezi s sebou ani necekly a stále se chtěly zapojovat, odpovídaly na všechny mé otázky, hlásily se a zajímaly se i o věci, které jsem nezmínila. Bylo to velmi příjemné a po prezentaci mi už chtěly tleskat, ale paní učitelka jim řekla, že zatleskají až na konci dvouhodinovky. Musím říct, že můj cíl, který jsem si stanovila na začátku praxe, byl nejspíš splněn. Formulovala jsem si jako cíl naučit se být přirozená autorita a přirozeně žáky motivovat. Když paní učitelka viděla na úvodní prezentaci, že děti zvládám, že jsou zainteresovaní a všechno jde dobře, odešla paní učitelka do kabinetu a chodila už jen tak průběžně, čímž mi dala najevo, že už tam nepotřebuje dělat dozor. Aktivita se velmi dobře dařila, seděli jsme v kroužku a vysvětlovala jsem jim zadání, na kterém budeme pracovat. Žáci byli rozděleni do skupin, které jsem náhodně určila já – což se jim samozřejmě nelíbilo a chodili za mnou se stížnostmi, ale já jsem jim vysvětlila, že jde jen o jeden úkol, a byla v měnění skupin neoblomná. Trošku jsem se bála, že nebudou chtít takto ve skupinách, které jim nevyhovují, pracovat a budou stávkovat. Obavy byly zbytečné, úkol je natolik nadchnul, že už nejspíš neřešili, s kým pracují. Fotili jsme noční fotky, kdy ve skupinách kreslili světlem do vzduchu a na fotce pak nápis zůstal zaznamenaný. Hodina samozřejmě neprobíhala v noci, ale se zataženými roletami a žaluziemi, takže ve třídě byla tma. Ke kresbě používali svítilnu na telefonu a já jsem jim k tomu donesla takové barevné fólie, které světlo měnily na modrou, červenou nebo zelenou. Děti byly nadšené a chtěly si tyto barevné filtry vzít domů. Samozřejmě si je vzít mohly, protože to byly jen čtverečky vystříhané z barevných fólií, které mě stály asi 20Kč, ale děti z toho byly nadšené, jako bych jim věnovala celou novou svítilnu. Během focení třída pracovala úplně ukázkově a bylo vidět, že je to velmi baví. Dokonce i po skončení hromadného úkolu děti dál vymýšlely další nápady na fotku, a vznikaly tak velmi kreativní fotky. Dvouhodinovku jsem pak musela ukončit, abychom stihli uklidit, ale děti by pracovaly klidně dál. Jeden žáček dokonce během hodiny prohlásil, že „si tohle bude pamatovat do konce života“. To mi zase dobilo moji pedagogickou baterku! Splnila jsem si i tajný cíl, udělat zde rebélii, což si myslím, že klaplo, oproti kreslení koček temperama. Paní učitelka mě pak velmi chválila. I když je docela kritická osoba, tak říkala, že tahle 8. A je velmi problematická třída a těžko se v ní udržuje klid. Že jsem to zvládla velmi pěkně, udržela jsem si pořádek a šlo vidět, že to děti baví. Velmi mě také chválila za kreativní nápad na výuku a nabídla mi, že bych další hodinu odučila za ní, protože nebude ve škole přítomná. Nabídku jsem přijala a zítra jdeme zase na bojiště.
772	175	výtvarná výchova a vizuální tvorba	5	2	2	2	2	2	3	1	Během praxe na této škole jsem se setkala s velmi velkým despektem k učiteli. Sama přemýšlím nad tím, jak se taková přirozená autorita vůbec vytváří. Nakolik být s žáky kamarád a nakolik je napomínat a lpět na svých představách o chování k pedagogovi. Zajímá mne také kde je ten mezník, kdy žáci poznají, co si mohou k učiteli dovolit a marné zvyšování hlasu učitele jim připadá směšné. Podle mého názoru už se pak z takové škatulky učitel špatně dostává. Nebo je tu také možnost, že se časem učitel stává vůči jejich chování imunní a v podstatě už mu na autoritě tolik nesejde. Na praxi docházím do dvou devátých tříd – 9. A a 9. B. V tomto věku a ročníku samozřejmě nelze čekat, že žáci budou z výtvarné výchovy nadšení a že budou v hodinách v klidu. Je pro mne ale velkou zkušeností pozorovat takové chování žáků, kdy v jedné třídě jsou hlavními aktéry drzého chování skupinka holek. V obou devátých třídách se nachází žáci, kteří se nudí, vyrušují, snaží se upoutat pozornost,.. Avšak velmi mě překvapila právě skupina zmíněných holek, které dělají učiteli naschvály – jako třeba, že si zničí navzájem výkresy, odchází si na záchod, kdy chtějí, vysmívají se paní učitelce, když mluví nebo jednoduše provokují. Když jsem s paní učitelkou mluvila o jejich chování k ní, tak se zdálo, že to příliš nevnímá. Řekla mi, že holky byly minulý rok ještě hodné, a že se letos nějak rozdivočily. Podle mého názoru to asi nevnímá jako velký problém a kdyby si chtěla sjednat větší pořádek, tak by to možná byl jen marný pokus. Takové chování určitě souvisí dost i s náplní hodiny. Moc zkušeností se základkami (krom milé praxe) nemám, takže nemohu posoudit, jak jsou na tom ostatní výtvarné výchovy jinde. Ale taková výtvarná výchova by v 9. třídě nebavila nejspíš ani mě. Dost se zde jedná o výzdobu tříd, nástěnek ve třídách a nástěnek na chodbách. Žáci mají tedy jedinou motivaci a to, že kdyby jejich výtvor byl nejlepší ze třídy, možná bude viset na chodbě. Samozřejmě takovou práci už v úvodu dost žáků vzdá, protože ví, že nejlepší nebudou. V jedné dvouhodinovce měli žáci zadání napsat na papír A3 nápis „Jarní probuzení“, slova pod sebe, tiskacím, mezera mezi slovy 5 cm, výška písmen 7 cm, vymalovat ho měli pastelkami s jarními odstíny. V takovém zadání mi připadá dost malý prostor pro kreativitu, ne-li vůbec žádný. Navíc pro devátou třídu je to nejspíš dost neatraktivní aktivita. Docela mě překvapilo, že nápis „Jarní probuzení“ žákům opravdu zabral celou dvouhodinovku, což je dobré vědět, abych věděla pro moji hodinu, jakým tempem umí pracovat. Každopádně, vrátím-li se zpět k drzému chování a vymýšlení naschválů, dost možná pramení z dostatečného nezabavení žáků. Je to určitě složité zabavit deváťáky v odpoledním vyučování, když chtějí už být dávno doma, ale myslím, že by něco vymyslet šlo. Když minulý týden žáci měli malovat abstrakci akvarelem, měli vpíjet barvy do sebe a různě si s barvami pohrát. Dvěma klukům, co se obvykle taky dožadují vehementně pozornosti se barevná voda vylila na stůl. Stoupla jsem si k nim a řekla, ať do vylitých barev zkusí obtisknout svoje papíry, než ji začnou vysoušet hadrem. Kluky začala tahle inovace velmi bavit a vznikla z toho moc pěkná spolupráce, kdy se kluci opravdu nenudili. Mockrát mi děkovali, že to byl super nápad a myslím, že měli konečně prostor k větší kreativitě nebo netradičnosti výuky.
773	176	německý jazyk	1	1	1	1	1	-1	1	1	Minulý týden jsem začala svoji pedagogickou praxi na základní škole. První hodiny jsem zatím věnovala jen pozorování učitelky, no a především žáků. Upřímně, děsím se toho dne, kdy si budu muset před tu tabuli stopnout já a začít učit. I když toho učení se asi až tak ani nebojím, říkám si, že když už druhým rokem učím na jazykovce, tak už nějaké zkušenosti s přípravou na hodinu přece mám. Jenže tam učím dospělé lidi. Vystudované, dospělé a chytré lidi! A teď mám mít třídou o patnácti děckách, které jsou nejen neposední, v pubertálním věku a ještě nemají o němčinu ani nejmenší zájem? Ještě k tomu, když němčina patří všeobecně k těm nejvíc neoblíbeným předmětům na škole. Jak mám jít s klidem a s nějakou dávkou sebevědomí, že to zvládnu, učit tyhlence puberťáky němčinu? Učitelka mě už první den hospitace varovala, že to bude celkem peklo. Chodím k ní na hodiny do dvou tříd, do 7. a do 8. ročníku. Podle jejích slov jsou ti osmáci nejhorší třída, jakou za celou svoji učitelskou kariéru zažila. To si pak jen říkáte: ,,Super, jsem strašně šťastná, že zrovna já v takovýhle třídě budu muset začínat.” Nejhorší tím pádem je, že jsem tu třídu ještě ani neviděla a už jsem z ní byla znechucená. Na první hodinu, tím myslím teda na první náslech, jsem vcházela už dost zděšená, a to vlastně jen na základě učitelčiných slov. Měla ale pravdu. Třída je fakt nevychovaná, nedává pozor, vykřikuje v hodinách, nemá zájem o němčinu, jedním slovem je to fakt problémová třída. Stačila mi však jedna hodina hospitace mezi nimi a já si uvědomila, že možná ta chyba není tak úplně v té třídě. Co když si za to ta učitelka může sama? Je pravda, že po roce učení se němčiny toho ta třída fakt moc nepobrala. Odpověď stylem: ,,Nicht, ich machen das.” Nebyla evidentně nic překvapivýho. Zarazilo mě ale, že i když se ti žáci, alespoň někteří teda, snažili na něco odpovědět, ta učitelka je stejně nenechala. Jak kdyby už věděla, že stejně neodpoví správně. Tohle je pro ni prostě ta hloupá a neposlušná třída a cokoliv řeknou, je prostě vždycky špatně, takže i jejich pokus a dejme tomu snahu (nevím, jestli to není úplně silné slovo) už rovnou zavrhne a ještě udělá takový ten obličej jako: ,,Ne, špatně. Jsi úplně blbej!” Takže, když si tam tak v tý třídě sedím a pozoruju obě strany, říkám si, že chci být jiná. Lepší? To asi těžko. Učitelčin styl učení se mi vlastně celkem líbí, tím myslím např. jak tu novou látku předává, ne úplně to jak se k žákům chová. Navíc, což je dost překvapivý, i její výslovnost němčiny je v podstatě hodně dobrá. Třeba už jen prostě nemá po tolika letech nervy na takový nevychovaný fracky, tak k nim tak přistupuje… No, ještě mě čeká pár hodin v roli pozorovatele, ale můj čas se nezadržitelně blíží a já jsem celkem zvědavá, co tam pak teda předvedu já. Jestli nasadím nový, svěží a třeba i jiný styl učení a přístupu k žákům, který pro ně třeba bude taky zajímavým zpestřením, a nebo mně dají zabrat ještě víc než tý učitelce a já s brekem uteču. Myslím, že na tohle dostanu odpověď už hodně brzy…
774	176	německý jazyk	2	1	1	1	1	-1	1	1	"Tak mám za sebou první odučenou hodinu. Fakt jsem to zmákla! Je pravda, že mi učitelka schválně dala nejprve tu hodnější třídu, takže bylo jasný, že to půjde snáz než s těma osmákama, ale i tak. Ten pocit uspokojení je prostě boží. Hned od začátku jsem nasadila přátelský vztah. Žáci si napsali svá jména na kartičky, abych je mohla přímo oslovovat. Myslím, že když řeknu: „Gabi, teď jsi na řadě ty“, tak to zní mnohem líp než na někoho pokřikovat nebo neustálé ukazovat. Celkově byli žáci spíš aktivní a fakt ta hodina probíhala, řekla bych, vcelku dobře. Problém ale nastal, když jsme projeli všechno, co jsem si nachystala a na hodinkách mi zbývalo ještě minimálně 15 minut do zvonění. To je peklo. Nesnáším tyhle situace a rychlý improvizace (na kurzech v jazykovce se mi to taky dost často stává). Naštěstí se mi podařilo ten čas nějak vyplnit, ale je to vždycky celkem honička. Co jsem si pak zpětně uvědomovala, bylo, že jsem v té třídě mohla mít větší klid. Není to tak, že by ti žáci zlobili, ale jak jim dáte trochu prostoru a nevěnujete se jim, tak tu příležitost hned využijí k bavení, posílání psaníček a tak. Vždycky, když jsem v té třídě seděla a jen pozorovala, tak jsem si říkala, že to ta učitelka přece musí vidět, tak proč je nechá nebo víc neokřikne. Když jsem tam teď ale byla já v té roli učitelky, tak strašně jsem se soustředila, aby to, co říkám a dělám, mělo smysl a odpovídalo tomu, jak jsem si to naplánovala, že jsem někdy zapomněla „kontrolovat"" žáky, co vlastně oni dělají. Na tomhle budu muset ještě zapracovat a taky na tom času. Přijde mi, že všechno udělám strašně rychle, protože chci mít pocit té produktivní výuky a s ničím se nezdržovat, jenže pak dochází k tomu, že mi zbývá moc času nebo k tomu, že to ti žáci třeba nestihnout ani pochopit. Musím prostě ZPOMALIT."
775	176	německý jazyk	3	1	1	1	1	-1	1	1	No, tak praxe už se pomalu ale jistě chýlí ke konci a já z ní mám zatím stále dobrý pocit. Všechna ta nejistota a strach na začátku jsou více méně zažehnány. Už se nebojím stoupnout si před třídu, napomenout žáky, získat si jejich pozornost a taky už nemám přebytek času jako v prvních hodinách. Čtyřicet pět minut už zvládám odučit levou zadní. :D Včera mi dokonce jeden žák z té obávané strašné osmé třídy řekl, když si moje provázející učitelka odskočila, že jsem prý lepší než ona a chtěli by mě mít napořád. A to fakt zahřeje u srdíčka… Celkově tedy praxi hodnotí opravdu jako přínosnou a zajímavou zkušenost. Je to prostě realita toho, co se učíme a zažít si praxi je podle mě někdy možná víc než samotná teorie. Bohužel jsem ale zjistila, že minimálně polovinu toho, co probíráme v seminářích, je nereálné použít na základní škole. Ta úroveň je opravdu mizerná. (A nevidím to tak pouze já, ale i moji spolužáci, se kterými jsem se o tom bavila.) Žáci v osmé třídě neumí vyčasovat sloveso sein, odpovědět celou větou na otázku apod., tudíž představa, že bych jim dala převyprávět nějakou pohádku, či vymyslet děj komiksu, tak jak didaktizujeme v některých seminářích mi přijde opravdu jako utopie.
776	176	německý jazyk	4	1	1	1	1	-1	1	1	Moje praxe tento semestr vypadala trošku jinak. V podstatě jsem ji začala vykonávat souběžně s mojí první praxí už v minulém semestru. Tahle druhá praxe byla jiná v tom, že se jednalo o týdenní projektovou výuku na gymnáziu v Zastávce, kterou jsme začali připravovat již od listopadu, dále pak dost intenzivně v lednu a samotný projektový týden se uskutečnil v únoru. Všechno to začalo tak, když přišla nabídka, zda nechtějí čtyři studenti z našich řad spolu s dalšími čtyřmi rakouskými studenty připravit intenzivní týdenní projekt orientovaný na povolání a využití němčiny v budoucích profesích. Tahle nabídka mi připadala super. Nejen z toho důvodu, že nebudu muset absolvovat další stejnou praxi, jako v prvním semestru, protože tohle bude něco úplně jiného, ale také proto, že si můžu vyzkoušet učit týden v kuse a ne zas pouze dvě tři hodiny rozkouskovaně za týden jako při minulé praxi. Navíc projekt znamená mnohem víc možností a volnosti, než jako při klasické výuce, kde stejně z větší části musím dělat to, co mi moje provázející učitelka zadá. Dále ta příležitost vymýšlet a plánovat aktivity ve spolupráci mých spolužáků i nových budoucích kamarádů, kteří jsou navíc i rodilými mluvčími. No zkrátka šance, která se neodmítá! Ráda bych tímto zreflektovala především samotný projektový týden, který je stejně tím nejdůležitějším, ale jen okrajově se zmíním o tom, co tomu přecházelo. Nejdříve jsme se sešli všichni na tři dny ve Vídni, kde jsme diskutovali o cílech, představách a našich přáních k projektu, poté jsme se rozdělili na dvě skupinky – jedna připravovala projekt pro gymnázium v Kroměříži a druhá, kde jsem byla i já, v Zastávce. Nakonec se za rakouskou stranu přihlásili jen dva studenti, tak jsme byli ve skupinkách po třech. Další setkání proběhlo na čtyři dny v lednu v Brně. Myslím si, že bylo super, že jsme měli tato setkání organizovaná, protože bylo jasně dáno, co který den máme udělat, a díky tomu jsme si zvládli celý ten týden naplánovat a doma si už každý jen doladil různé aktivity, které jsme si rozvrhli na jednotlivé dny. Tím, že projekt probíhal pod záštitou Aktion Österreich - Tschechische Republik, věnovali jsme se během projektu pouze a především Rakousku a ne ostatním německy mluvícím zemím. První den jsme pojali dost hravě. Připravili jsme si spoustu seznamovacích her. Ne jen z důvodu, abychom se lépe poznali, ale abychom uvolnili atmosféru a hned od začátku nastavili přátelský přístup. Použili jsme hry typu Speed-Dating, Autogrammjagd, Schneeballschlacht atd. V druhé polovině vyučovacího dne jsme si pro žáky připravili deset Stationen k tématu Beruf. Žáci tak ve skupinkách po třech plnili jednotlivé úkoly a díky dostatku stanovišť se mohli přesouvat kdykoliv už byli s nějakým úkolem hotovi. Stanoviště obsahovala úkoly typu: Definitionen zu Berufen ergänzen, sein Traumberuf beschreiben / malen, aus den Bildern männliche und weibliche Berufe ausschreiben usw. Další den byl pojmenován jako Österreicher Tag, v němž jsme se věnovali Rakousku a jeho kultuře (např. hra, kdy žák musí hádat, co nebo kdo je, zatímco se ostatní spolužáci snaží jinými slovy pojem popsat – Mozart, Milka, Knödel, Alpen atd.) a také volnočasovým aktivitám, které jsme doplnili o procvičování gramatiky. Vždy ale hravou formou, což mělo na žáky pozitivní dopad, a přestože si opakovali gramatiku, v tomto případě Perfekt, stále se pohybovali po třídě, cvičením se bavili a vlastně byli rádi, jak jsme se na základě feedbacku od nich dozvěděli, že si nejen “hrají”, ale zároveň opakují gramatiku. Další dny pokračovaly v podobném duchu, vyjma středy, kdy jsme měli naplánovaný výlet do Rosic. Pojali jsme to jako zájezd s cestovní kanceláří. Žáci si tedy zkusili jaké to je, být jako průvodce. Ve skupinkách si připravili pár základních informací o jejich oblíbeném místě, kavárně nebo památce a ostatním včetně nám o tom referovali. Den jsme završili v kavárně, kde měli žáci za úkol si německy objednat a poté spolu a hlavně s námi i paní provázející učitelkou alespoň čtvrt hodinky mluvit německy. Strašná škoda byla, že Verena, rakouská studentka, byla nemocná a od středy se s námi projektu neúčastnila. Přišli jsme tím nejen o rodilého mluvčího, který je v takovém projektu velkou motivací pro žáky, ale zároveň i o tahouna celého projektu, neboť Verena má letité zkušenosti s výukou němčiny pro cizince a účastněním se podobných projektů. Od čtvrtka zbyla organizace a průběh projektu jen na mně a Tomášovi. Pevně věřím, že to na výsledku nic nezměnilo a projekt se opravdu vydařil. S žáky jsme po celou dobu neměli nejmenší problém. Bylo znát, že se pohybujeme na gymnáziu a ne na základní škole, a to jak z hlediska jazykových znalostí, tak chování a přístup žáků. Až na výjimky, dělali žáci vždy to, co jsme jim zadali, spolupracovali a hlavně bylo vidět, že je to baví. A to je to, co nejvíc potěší. Opravdu si nevzpomínám, že bychom během celého týdne narazili na nějaké problémy, konflikty, překážky. Jednou dvakrát se nám stalo, že aktivita neprobíhala podle našich pravidel, např. nastal ruch a zmatek ve třídě, takže jsme začali okamžitě jednat a aktivitu upravili, nebo když jedna skupinka byla se svoji prací hotová, zatímco ostatní pracovali, tak jsme se jí ujali nebo vymysleli další náhradní aktivitu apod. Největším úspěchem celého týdne byly však dvě aktivity. Tou první je tzv. Fliegenklatsche - žáci byli rozděleni do třech skupinek a soutěžili mezi sebou. V každém kole se střídali jeden za druhým, který držel plácačku a co nejrychleji musel ulovit např. obrázek, na kterém byla znázorněna volnočasová aktivita, kterou jeden z nás řekl. No a tou druhou aktivitou, byla opět skupinová “hra” založená na aplikaci Quizlet, kde jsme vždy na konci dne opakovali daná slovíčka. Celý tento projekt mě obohatil především o zkušenost s organizací a vedením projektové výuky, o různé aktivity a hry, které do projektu vnesli mý kolegové a zároveň, jak už jsem avizovala na začátku, volnou ruku v plánování a vybírání tématu jednotlivých vyučovacích hodin.
777	176	německý jazyk	5	1	1	1	1	-1	1	1	Jak už jsem popisovala v prvním reflektivním deníku, moje praxe, tedy ten projektový týden, probíhal opravdu bez problémů. Učit studenty na gymnáziu je opravdu jiný kafe, než mít žáky sedmých osmých ročníků. Nejen po té znalostní stránce, ale i v chování a přístupu byl markantní rozdíl. Nejstarším účastníkům projektu bylo do 18 let a je jasné, když mně je 22, že jsme si všichni rozuměli a opravdu od prvního dne si nastavili mezi sebou přátelské klima. Nikdo mezi studenty nebyl nijak pomalý, nesnaživý, drzý a podobně. Přesto bych se ráda zmínila o jedné holčině a jejím projevu během celého projektu. Nejedná se o žádnou problémovou žačku, spíš bylo její chování občas úsměvné. Vzpomínám si, když jsme studentům zadali práci na projektu ohledně výletu do Rosic. Každý si pracoval ve skupince na tom svém místě nebo památce, kterou chtěl ostatním představit, a tři studentky se přihlásily, že budou jako moderátorky toho celého výletu a připraví trasu, odkud kam se půjde a budou vždy uvádět jednotlivá místa. Jednou z těch tří studentek byla i Míša. Během práce na tomto projektu jsme třídou procházeli a pomáhali, pokud bylo potřeba. Když jsem se zastavila u těchto “moderátorek” a chtěla vědět, jak jsou na tom, zjistila jsem, že si vlastně každá pracuje na tom svém a nijak se mezi sebou nedohodly. Když se ptám Míši, že třeba všechny tři pracují na tom stejném, proč si to nerozdělí, odvětila jen: „No, to je dost možné. Ale já to mám stejně lepší.” Další situace nastala, když jsem se při jiném úkolu Míši zeptala, proč nepracuje. Dostalo se mi odpovědi: „protože se Míši nechce” a pokračovala si s hraním na mobilu. Nebo na otázku, zda mají chuť si poslechnout nyní písničku a s ní dál pracovat, nebála se na celou třídu zvolat: „Ne, nemáme chuť.” Nejedná se v tomto případě o žádného problémového žáka, jen bylo na Míši vidět, že nezapadá úplně do kolektivu, ať už svým někdy až moc upřímným vystupováním nebo i stylem oblékání. Míša je prostě svá a nedělá si z ničeho hlavu. Neznamená to, že by ji kolektiv nějak nebral mezi sebe nebo ji nedej bože nějak odstrkoval, toho jsem si během toho týdne vůbec nevšimla. Míša byla naopak velice chytrá, co se němčiny týče, a dovedou si tipnout, že tomu bude tak i v ostatních předmětech. Jen je pouze někdy až moc svá a upřímná, což může být občas dost na škodu.
778	177	ruský a francouzský jazyk	1	1	1	1	1	-1	2	1	Nástup do školy byl velmi příjemný. Paní zástupkyně i provázející paní učitelka, všichni byli velmi ochotní a milí. Abyste mohli vstoupit do školy, musíte projít přes vrátnici. Jakožto student na praxi si musíte vzít jmenovku, aby děti věděly, s kým mají tu čest. Jsou totiž vedeny k tomu, aby každou neznámou osobu, která se pohybuje po škole, hlásily. Byla jsem velmi překvapená, když jsem zjistila, že minimálně polovina dětí má velmi cizokrajná jména a i příjmení. Vyskytují se tam dokonce děti cizinců, jejichž rodný jazyk je angličtina. Ve francouzštině si tedy musí v hlavě všechno překládat z angličtiny do češtiny a z češtiny pak do francouzštiny. Hned první hodina náslechu, asi i první minuta a hned takový překvapení! Přišly jsme do třídy. Žáci 6C byli málem v pozoru u svých lavic a čekali, až je paní učitelka pozdraví. U: Bonjour les enfants. Ž: Bonjour Madame, ça va? U: Ça va bien, merci. Et vous? Ž: ?a va, merci. Nikdy jsem nepřemýšlela nad tím, že se můžou takto procvičovat fráze, které jsou na začátku každé konverzace v reálném životě… Každá hodina začíná tímto pozdravem, ať jsou to šesťáci, sedmáci, osmáci nebo i deváťáci. Nevím, jestli přesně v této podobě, ale ráda bych takový úvod do hodin ráda zařadila. Nejen v průběhu praxe, ale také kdybych se opravdu rozhodla, že se stanu učitelkou na škole. V průběhu této hodiny jsem si bohužel všimla, že paní učitelka omylem nevyvolává jednoho žáka. Ke konci hodiny, si to uvědomila i ona sama, aniž ji bych na to upozornila. Nebyla jsem si ze začátku jistá, jestli k tomu nemá nějaký důvod, o kterém nevím. Jestli se mu třeba špatně píše na tabuli, nebo cokoliv jiného. Nakonec to ale bylo jen nechtěné opomínání ze strany učitelky. Je velice demotivační, když jdou všichni k tabuli už potřetí, a jen jeden jediný chlapec zůstává sedět. Přestává se tím pádem soustředit, protože vidí, že to nemá smysl a začíná pak rozptylovat i svého souseda. O to víc pak učitel souseda vyvolává, protože slyší, že se tam něco děje. Chtěla bych si na to při své výuce dát pozor a vyvarovat se nechtěnému přehlížení nebo naopak přílišnému „obtěžování“ nebo „přetěžování“ jednotlivých žáků. Oproti tomu, první hodina s 8C, to byl zlý sen! Přišly jsme, a i když už bylo 2 minuty po zvonění, žáci nebyli na svých místech, ani neměli nachystané pomůcky. A co bylo nejhorší… Takový nepořádek, jaký byl ve třídě jsem ještě neviděla. Lavice byly mokré od vody, byly natlačené na tabuli a tabule nebyla smazaná. Po celé třídě se válely odpadky a vládl tam chaos. Po deseti minutách úklidu konečně začala hodina, jenže se vyskytl další problém. Kontrola domácího úkolu. Než si našli správnou stranu, trvalo to skoro 5 minut. Třetina jich domácí úkol ani neměla vypracovaný. To už učitelce došly nervy a začala dávat poznámky do žákovské za nevypracovaný úkol. Navíc bohužel, ti, co úkol měli, ho měli špatně. Bylo tam jedno sloveso, sonner, u které si ještě neříkali, co to znamená. Paní učitelka počítala s tím, že každý má doma slovník ať už papírový nebo elektronický. Byl to velmi krátký úkol. Jen 5 sloves přiřadit k obrázku, který ho zobrazuje. Proto si stejně jako paní učitelka myslím, že si mohli dát tu práci a najít si význam 1 neznámého slovesa…
779	177	ruský a francouzský jazyk	2	1	1	1	1	-1	2	1	Středa byla ve znamení zapomenutých úkolů a poznámek. Je opravdu nutné dávat za každý zapomenutý úkol poznámku do žákovské? Z jedné strany to má motivovat žáky, aby již nezapomínali, ale z druhé strany to zabírá strašně moc času. Než člověk zkontroluje, kdo ji vážně nemá a kdo ji má, a potom, než zapíše poznámky do žákovské, zabere to minimálně 5 minut. Navíc si nejsem jistá ani tím žádaným účinkem… Když děti úplně zapomenou, že vůbec nějaký úkol měly, je jim úplně jedno, jestli nějakou poznámku dostanou. Možná až časem, až se poznámky nastřádají a bude hrozit něco horšího, to si možná začnou poctivěji úkoly zapisovat a tím pádem i vypracovávat. Myslím si, že pozitivní motivace je důležitější (nebo možná účinnější) než negativní. Bohužel, pozitivně motivovat k vypracovávání domácích úloh, je obtížné. V jedné hodině psali žáci test. Byli to šesťáci a jejich úplně první test. Byl to test na základní slovíčka konverzace a jedním z nich bylo i přeložit slovo ANO. Většina žáků napsala správně, že je to OUI, ale z patnácti žáků se našli čtyři, kteří si vymysleli jiný způsob zápisu. Všichni věděli, jak se to vysloví, ale tito čtyři nevěděli, jaký zápis v písmu tomu odpovídá. Dva napsali WI a dva QUI. Při opravování testů jsme přemýšlely, jestli tyto chyby hodnotit stejně, nebo rozdílně. První varianta je napsaná fonetickým přepisem a je tedy vidět, že žák ví, jak se to čte. Ti, kdo napsali QUI, mají asi trochu problém s vizuální představou, protože slovo vypadá stejně, až na 1 přebývající čárku… Nakonec jsme se shodly s paní učitelkou, že v obou případech strhneme půl bodu, protože je vidět, že žáci ví, o které slovíčko se jedná, jen si to neuvědomili. A rozhodně je nechceme při prvním testu demotivovat. 31. října se po celém světě slaví Halloween. Při příchodu do školy jsem byla velmi překvapená. Velká část žáků byla převlečena do strašidelných kostýmů. Když jsme přišly do první hodiny, pěkně jsem se polekaly. Žákyně v první lavici byly opravdu strašidelné. Paní učitelce chvíli trvalo, než se na ně dokázala v klidu podívat a nepozastavit se nad tím. U nás ve škole se nikdy žáci takto nepřevlíkali. Pamatuji si jen jeden rok, kdy byl zorganizován celodenní Halloween. Museli se převléci všichni, a to se mně vůbec nelíbilo. Nemám to ráda. Myslím si, že dobrovolnost je důležitá. Oproti tomu, ve francouzštině na mé bývalé škole jsme i bez kostýmů probírali, jak se slaví tyto svátky ve Francii. Proto mě trochu překvapilo, že paní učitelka se vůbec nezmínila, jak tam tento den probíhá. Můj první samostatný výstup dopadl i navzdory velké nervozitě a nejistotě velmi dobře. Aktivity, které jsem si naplánovala, vystačily přesně na jednu hodinu (samozřejmě jsem měla nějaké další v záloze). Děti vypadaly spokojeně a nejspíš se i bavily. I paní učitelce se můj výkon líbil. Dokonce mě požádala, jestli by si moje materiály, které jsem si na hodinu připravila, mohla převzít a také je využít. Shodly jsme se na tom, že jediné mínus, které jsme na této hodině shledaly, bylo neúplné zakončení hodiny. Aktivita skončila přesně se zvoněním, a poté co zazvoní už učitel neudělá nic… Myslím si ale, že tentokrát to nebylo tolik na škodu, protože žáky velmi bavila a sami se hlásili o pokračování. Po hodině jsme s paní učitelkou diskutovaly o proběhlé hodině. Dokonce jsme vymyslely alternativu k aktivitě, kterou jsem použila. Verze, kterou jsem použila já je totiž velmi náročná pro učitele, protože se jedná o práci ve skupině, která je třeba často kontrolovat. Vše záleží na rychlosti žáků a musím uznat, že při mé hodině byly opravdu rychlí a já byla velmi ráda, že se mnou v místnosti byla paní učitelka, která mi v případě potřeby (když už jsem doopravdy nestíhala) pomohla kontrolovat práci skupin.
780	177	ruský a francouzský jazyk	3	1	1	1	1	-1	2	1	Sedmákům odjela paní učitelka angličtiny (zároveň jejich třídní) na nějaký zájezd. Bohužel to ovlivnilo zrovna výuku francouzštiny. Znamená to, že místo 3 hodin má každý najednou 6 hodin francouzštiny za týden. V těch hodinách, kdy musí být spojení, se koukají na francouzské filmy. Zjistila jsem, že jsem velmi ráda, že jsem si vybrala francouzštinu. Nikdy mě nepotká to, že bych měla vysvětlovat látku třiceti lidem, které to nezajímá. V druhém jazyce je maximálně 16 dětí, a to ještě těch, kteří si ten jazyk sami vybrali. I když v tomto případě byli všichni spojení francouzštináři, ani tak se nedalo normálně vyučovat. Paní učitelka využila toho, že předtím psali čtvrtletní práci, a proto celou hodinu měli co dělat s její opravou. Výběr učebnice pro výuku shledávám čím dál tím víc důležitější. Na této škole se učí podle učebnice Vite 1 a 2. Popravdě nechápu, jak ji mohli vybrat jako nejvhodnější. Ani mně, ani paní učitelce vůbec nevyhovuje. Příprava na hodiny trvá asi třikrát tak dlouho, když chcete učit podle učebnice, než když si vytvoříte od začátku vlastní aktivitu. Nebo aspoň ten poměr byl takový, když jsem se chystala na hodinu. První, kterou jsem učila, se týkala hlavně fonetiky a výslovnosti a s učebnicí jsem vůbec nepracovala. Příprava na ni mi trvala asi 3 hodiny. Na druhou hodinu jsme se domluvily, že už by paní učitelka potřebovala začít probírat podle učebnice (do té doby ji ani ona téměř nepoužívala). Řekla mi, která cvičení by chtěla udělat a ať se s tím nějak poperu. Strašně dlouho jsem nevěděla, jak ta cvičení pojmout, aby žákům vůbec k něčemu byla. Problém v učebnici je i se slovíčky. Nejsou rozděleny podle témat a cvičení, ale všechny jsou sepsány vzadu, zpřeházené, bez českého překladu, někdy se špatnými rody, a navíc jsou tam i slovíčka, která se v textu nikde ani neobjevila. Je to problém, protože když chce paní učitelka zadat slovíčka na naučení, musí je žákům buď vypsat, vyhradit jim v hodině čas na přepsání do slovníčku, nebo jim přepis zadat jako domácí úkol. První varianta je náročná, hlavně časově, pro učitele. Slovíčka vypsat, připsat výslovnost a překlad, zapsat do počítače a vytisknout. Další dvě varianty přenáší odpovědnost na žáka. Bohužel, když to děti přepisují samy, opisují nepozorně a dělají tam chyby a potom se to i špatně, s těmi chybami učí. Viděla jsem pár slovníčků a popravdě tomu někteří moc nedají. Buď je to tím, že mají nějaké dys, nebo čistě tím, že u toho nedávají pozor. Nervozita je velmi nepříjemná věc. I když si hodinu nachystám a vím, kdy, co chci říct a udělat, v hodině na některé věci z toho samozřejmě v zápalu boje zapomenu… Snažím se si proto dělat přípravu, v které si dělám i poznámky, kdy a co chci říct (např. při přechodu na jinou aktivitu). Vím, že mám problém s tím, aby byla hlava rychlejší než pusa, takže při hodině se musím velmi kontrolovat a brzdit se. Snažím se pracovat na tom, abych se zklidnila a dokázala hodinu odučit v klidu a s čistou hlavou.
782	177	ruský a francouzský jazyk	5	1	1	1	1	-1	2	1	Tak v pondělí to zase nevyšlo… Po návratu z cesty paní učitelka ztratila hlas, takže mi řekla, že na praxi přijít nemůžu. Domluvily jsme se tedy až na pátek. To už to konečně vyšlo. Přišla jsem na první náslechy a konzultaci. Podívala jsem se na nějakou francouzštinu a potom taky na jednu hodinu češtiny pro porovnání. I když češtinu nestuduji, byla jsem ráda, že si pořád ještě pamatuji učivo, které probírali. Dokázala jsem s nimi (samozřejmě v hlavě) držet krok. Opakovali zrovna lexikální a mluvnický význam slov a poté začali probírat a procvičovat citově zabarvená slova. Rozdíl oproti francouzštině to byl veliký. V první řadě, češtinu měla celá třída čítající třicet žáků… Na začátku hodiny jsem se bála, že to bude naprostý chaos (pamatuji si totiž, jak probíhaly hodiny, když jsem ještě chodila na gymnázium). Byla jsem ale mile překvapena. Možná to bylo také díky dobrému tématu, ale žáci dávali pozor a na každého se dostalo při opakování i při procvičování nové látky. Paní učitelka byla schopná vymyslet tolik příkladů, aby se dostalo na všechny i v tak velkém počtu. Jediný, kdo rušil hodinu byl jeden žák v první lavici. Bylo mu úplně jedno, že vedle něho sedím (cizí člověk, před kterým by se měl spíš chovat slušně). Smál se i úplně vážným věcem. Vůbec k tomu neměl důvod, ale bohužel jeho smíchem se postupně nakazili další žáci, takže asi dvakrát za tu hodinu musela paní učitelka úplně přerušit výklad a počkat až se všichni zklidní. Po hodině jsme se o tom v kabinetu bavily a bylo mi řečeno, že ten žák má nějaké poruchy (víc dohromady), a že to s ním je bohužel těžší. „Nic se s tím nedá dělat.“ Znovu jsem přišla v pondělí. Hodiny byly pohodové a líbí se mi, jak paní učitelka hodinu začíná konverzací. Jelikož v jejích skupinách bývá tak šest lidí, je možné prohodit pár vět s každým. Bohužel, jelikož se blíží čtvrtletní testy, viděla jsem zatím jen, jak opakují. Jsem ale velmi zvědavá, jak to bude vypadat až bude paní učitelka probírat novou látku. Myslím, že to bude velmi zajímavé. Trochu mi ale vadí, že v pracovních listech, které žáci dostávají na opakování, bývá hodně chyb, na které nejsou ani upozorněni… Žáci si pak myslí, že co tam je, je správně a naučí se to špatně… Co se týče třídy, všechny hodiny, kde jsem zatím byla, probíhaly v takové malé podkrovní učebně. Přijde mně trochu nepraktická, protože uprostřed jsou sloupy, kolem kterých žáci musí kličkovat, když jdou k tabuli a navíc, ta tabule je strašně malá…
783	178	výtvarná výchova a vizuální tvorba	1	1	1	1	1	1	2	1	Při první návštěvě školy mě pozitivně překvapilo kolik výtvarné výzdoby je umístěno na chodbách, když jsem se o tom bavila s mojí provázející paní učitelkou, říkala že tuto výzdobu dost často mění a je důležité pracovat na stále nových projektech. Což jí udává zadání od pana ředitele, který údajně dodržuje jisté normy. Učitelka má v počítači přesně určeno jaká témata se třídou probírat v daném období. Navíc děti musí zadaný úkol v každé hodině splnit, díky tomu jsou vždy nuceni spěchat. Říkala jsem si, jestli je tedy místo, aby vždy plně rozvinuly svou kreativitu, nebo se jen snaží stihnout splnit úkol. Je skličující, když je pro výtvarnou výchovu tak málo volnosti pro zkoušení nových projektů. Další problém který vnímám, je i nedostatek času v hodině i dvě 45 minutové hodiny jsou dle mého názoru naprosto nedostačující. Výtvarná výchova by měla zahrnovat i jistou teoretickou část a pokud na začátku hodiny budeme mít i naprosto nedostačující zkrácenou verzi abychom žákům sdělili alespoň základní informace o výtvarném stylu nebo technice potrvá to okolo 15 minut, záleží na věku dětí. Další čas věnujeme vysvětlování výtvarného úkolu, čímž zabereme více než polovinu první vyučovací hodiny. Tím se zkrátí i tvůrčí čas žáků, kteří se nemohou naplno rozvinout. Další časové omezení je že se musí začít uklízet nejpozději 15 minut před koncem hodiny aby se vše stihlo dokonale uklidit včetně zametení podlahy, protože jak jsme se dozvěděla paní uklízečky jsou velmi ofenzivní pokud na podlaze zůstane byť jen jediný papírek, k tomu se vztahuje i to že by na topení neměly zůstávat schnoucí výkresy, protože uklízečky mají stížnosti na vedení, že nemohou uklízet parapety. Myslím, že výtvarné výchově by se mělo věnovat mnohem víc času, aby žáci mohli naplno projevit svou kreativitu a ne se pokaždé jen snažit vyhrát boj s časem. Co musím pochválit je provázanost výtvarných úkolů s jinými předměty a snaha o nastínění historických slohů nebo výtvarných technik i přes nedostatek času v hodině. Líbilo se mi propojení výtvarné hodiny kde děti probírali gotiku a zkoušeli psát brkem jako středověcí mniši s hodinou dějepisu a občanské výchovy, kde se bavili o náboženství.
784	178	výtvarná výchova a vizuální tvorba	2	1	1	1	1	1	2	1	Při dalších návštěvách školy jsem se zaměřila na chování žáků v jednotlivých třídách. Bylo pro mne velmi překvapivé, že žáci již v páté třídě často neposlechli, dráždili se mez sebou. A to hlavně o přestávkách i po upozornění učitelů co měli dozor. Když jsem mněla dozor já osobně většinou klid moc dlouho nevydržel a žáci mne moc nerespektovali, dokonce jsme se díky mému malému vzrůstu setkala s pokřikováním žáků deváté tříd na moji osobu. Při hodě s touto třídou jsem se pak setkala s neochotou pracovat, zesměšňováním zadaného úkolu a malou snahou o to aby byl výsledek dobrý. Dále pokřikovali na učitelku, že je pomlouvá a dělá jim přede mnou špatnou pověst. Učitelka vše řešila s klidem, usmívala se, byla milá, občas lehce zvýšila hlas, ale ničemu to nepomohlo. Po té jsem se dozvěděla, že si nemůže dovolit být na ně přísná, protože by se jí to mohlo vymstít. Mohli by ji nařknout před rodiči, že udělal něco špatného nebo ji tajně natáčet a videa umístit třeba na internet. Říkala, že se prostě jen snaží být, milá a příliš o neřešit. Co mne ale šokovalo ještě mnohem více, byla návštěva sedmé třídy která je sestavena z problémových žáků a žáků trpícími poruchami ADHD. Údajně v ostatních třídách jsou umístěni další žáci s touto poruchou a proto, kolektiv nemohou vyměnit, aby v jedné třídě nebylo více takovýchto dětí. Po příchodu do této třídy jsem uvnitř opravdu běsnila, ano žák trpící syndromem ADHD byl hlučný a roztržitý, ale když se sním jednalo klidně spolupracoval. Co mě ale překvapilo, byli ostatní žáci v této třídě. Byla jsem naprosto konsternovaná s jakou drzostí a opovržením jednali s vyučující. Ozývali se poznámky: „ Já a dohlédnout na úklid? Tak to teda ne!“ „ nebudu v kilu!“ a „nepotřebuju mít z výtvarky jedničku, protože nepůjdu na žádnou uměleckou školu“. Jedna z žákyň neustále provokovala, popichovala učitelku hloupými připomínkami, neustále na mě zírala a když jí učitelka něco řekla vyplazovala jazyk. Ostatní například odmítali vyhodit žvýkačku. Učitelka vše řešila s klidem a nevětším trestem ´byla výhružka poznámky do žákovské knížky. Později jsem se dozvěděla, že musí být v klidu a nesmí ani zvyšovat hlas, protože by žák s ADHD mohl začít vyšilovat a dělat agresivní scény a mohli by se přidat i ostatní. Zajímavým faktem je, že na úklidu odmítali spolupracovat i děti zaměstnanců školy, údajně proto aby nebyli od ostatních žáků šikanování že se chovají jinak. Myslím, že je opravdu velká výzva jak tyto žáky motivovat k výkonu a hlavně jaký zvolit způsob komunikace, pokud jsou zvyklí učitele při hodině až šikanovat. Dle mého názoru toto naprosto nebylo v pořádku. Neuznávali autority ani neměli žádnou motivaci k učení nebo tvoření. Jak je možné že v tak mladém věku se něco takového může stát? A jak tyto děti motivovat aby chtěli mít v životě úspěch? Popravdě jsem nad tím dlouho přemýšlela, ale pořád se mi vlavě honilo jen to, že takovíto Spratci to snad není ani možné.
785	178	výtvarná výchova a vizuální tvorba	3	1	1	1	1	1	2	1	Po absolvování několika náslechů a dozoru na chodbě, nadešel čas, abych si také já sama vyzkoušela odučit si vlastní hodinu. Nejprve jsem se musela domluvit se svou provázející učitelkou, jaké téma hodiny by bylo vhodné a také jakou zvolit aktivitu pro danou třídu. Nebylo mi moc příjemné, že díky předem určenému seznamu témat jsem neměla moc volnou ruku. Měla jsem přímo určené téma, které má učitelka už vyzkoušené. Jednalo se o podzimní hrad na kopci skládající se ze dvou částí pozadí a vystřiženého hradu, části se spojily tak, aby dílo mohlo stát a bylo jej možné umístit do vitríny. Co se pozadí týče, napadlo mě ukázat dětem grafickou techniku obtisku, tím že papír přehnou na polovinu, proto jsem jim na začátku hodiny vysvětlila, co je to užitá grafika a přinesla jsem ukázat některá svoje díla a grafické matrice. Všimla jsem si, že to děti velmi zaujalo, s chutí mě poslouchali a neměli absolutní tendenci vyrušovat. Následně jsem pokračovala ve vysvětlení toho, co bude úkolem žáků. Oproti hodinám s jejich běžnou učitelkou jsem dětem řekla, že se vůbec nemusí bát a mohou se odvázat, co se týče množství a kombinace barev. Někteří mě velmi mile překvapili tím, jak mez sebou kombinovali barvy a jejich vyjádření bylo až překvapivě expresivní. Myslím, že by se dětem neměly klást v tvorbě mantinely, protože mají úžasné nápady. Ovšem našly se i takoví, kteří do práce nebyli příliš namotivováni ale když zjistili, že je také chválím za jejich nespoutanost, zajiskřili jim oči, ve většině případů ve velmi pozitivním slova smyslu, ale v jednom případě se mi jedno dítě ve třídě rozplakalo, že se obrázek údajně nepovedl. Dalo mi mnoho práce přesvědčit jej, že to není pravda, že jeho obrázek vypadá úžasně a musí pokrčovat v práci. Při druhé části jsem si pak všimla, že ho aktivita baví a neměl už důvod k pláči. Třída, ve které jsem měla svou první hodinu, byla opravdu velmi šikovná a žáci v ní byli hodní a rádi pracovali vzhledem k jejich věku: 5. třída byli ještě stále hraví a neměli tendence nijak zásadně zkoušet moji trpělivost. Jediné negativum, kterého jsem si všimla, že vymezený čas dvou školních hodin nebyl absolutně dostačující. Bylo obtížné děti odtrhnout od práce, aby začali třídu uklízet, je až škoda že se tvorbě nemohli věnovat delší dobu.
786	178	výtvarná výchova a vizuální tvorba	4	1	1	1	1	1	2	1	Svůj první den na praxi jsem započala účastí na hodině zaměřené na výtvarné techniky. Jednalo se o skupinu jedenáctiletých dětí, které se v počátcích svého studia na gymnáziu učí různým výtvarným technikám. Téma této hodiny byla suchá jehla, námětem obrázků byl les. V předchozích hodinách si žáci rozvrhli kresbu a začaly rýt. V hodině, kterou jsem navštívila, jich měli téměř všichni předpřipravenou kresbu vyrytou. Zaujalo mě, že místo do kovových destiček ryly do tenkého plexiskla, což je pro děti jejich věku o dost jednodušší a hrozí menší riziko zranění. Po té co měli všichni vyryté své náměty, začaly s nanášením barvy. Další pozitivum, které vnímám, je použití olejových barev místo hlubotiskových, protože není nutné použití benzínu a ředidla. Následně si žáci namočily papíry a tiskli za pomocí grafického lisu, s čímž jim pomáhala učitelka a když potřebovala, zastoupila jsme ji. Líbí se mi, že všichni žáci byli nadšení a angažovaně pracovali, je to způsobeno tím, že je gymnázium umělecky zaměřeno. Práce samotné paní učitelky mi přišla velmi chaotická a neorganizovaná, přebíhala od jednoho tématu k druhému a nedokázala dětem zodpovědět určité technické dotazy správně. Myslím, že na úvodu hodiny měla nejdříve vysvětlit, co se bude dělat, aby se žáci nemuseli dodatečně několikrát ptát. Co se mi ale naopak líbilo že měla velmi přátelský a otevřený přístup a díky tomu zde vládla příjemná atmosféra. Ochotně se všem individuálně věnovala a i žáci měli otevřený přístup, nebáli se vyjádřit svůj názor, ale zároveň učitelku respektovali. Celkově se mi účast na této hodině velmi líbila i díky tomu že já sama jsem se již mohla zapojit a ne jen sedět a dívat se. I žáci ke mně přistupovali velmi přátelsky a nebáli se na cokoliv zeptat.
787	178	výtvarná výchova a vizuální tvorba	5	1	1	1	1	1	2	1	Jednu z dalších návštěv gymnázia jsem strávila na hodině kresby. Kresba je zde vyučována jako povinně volitelný předmět ateliérovou formou. Studenti mají na výběr zvolit si, jakému výtvarnému médiu se chtějí věnovat. Ateliéry se tedy skládají z různě starých žáků mezi 12 a 15 lety. Díky věkovému rozdílu jsou někteří v kresbě vyspělejší, starší studenti měli za úkol rudkou kreslit sádrovou hlavu. Skupina mladších žáků stejnou technikou kreslila lastury. Překvapilo mě, že ačkoli má škola k dispozici stojany, žáci kreslili v sedě za lavicí a jedinou pomůckou jim byla dřevěná deska. Bylo by jistě lepší, pokud by deska byla umístěna na stojanu, proto jsem se rozhodla, že další hodinu, tentokrát pod svým vedením, budou kreslit vestoje. Studenti byli zvyklí na kresbu zátiší i sádrové hlavy, co mě ale překvapilo, že neznali techniku vizování, což se měření vzdáleností a objemů za pomocí špejlí. Následující hodinu jsem jim vysvětlila tuto techniku. Osobně si myslím, že je důležité žákům měření ukázat aby si poté sami mohli vybrat, zdali ji budou používat či ne, nicméně jim to pomůže alespoň na začátku vidět chyby, které při kresbě modelu dělaly. Paní učitelka jim totiž dost často vytýkala, že jim rozměry a tvary nesedí podle skutečnosti, a studenti tak často gumovaly a mazali. Oceňuji, že tentokrát na úvodu hodiny učitelka vše jasně vysvětlila a žáci přesně věděli co dělat. Líbila se mi i samostatnost studentů například při řezání papíru. Ovšem pokud bylo potřeba, neváhali se zeptat. Paní učitelka žáky obcházela a upozorňovala na chyby, které dělají a vysvětlila, jak by to mělo být správně. Panovala zde klidná a příjemná atmosféra. Žáci neměli tendence vyrušovat, pouze jedna slečna se ukázala jako rušivý element, ve smyslu že více mluvila než se věnovala kreslení. Možná být na místě vyučující zakročila bych nějakým upozorněním, protože díky ní svůj úkol zanedbávaly další dvě dívky. Pokud bych ale měla celou hodinu shrnout, bylo by to ve velmi pozitivním smyslu, žáci s nadšením pracovali a v celé třídě panovala příjemná a klidná atmosféra.
791	179	občanská výchova a výchova ke zdraví	4	1	1	2	1	1	3	2	Svou praxi jsem si tento semestr zařizovala sama a vybrala si školu na doporučení kamaráda, který zde pracuje na pozici asistenta pedagoga. Hned z počátku mě velmi překvapil milý přístup školy ke mně, velmi vstřícná paní ředitelka a celý kabinet přírodních věd, kde se vyskytuji. Provázející paní učitelka je opravdu skvěla, ačkoliv se u nich na škole neučí výchova ke zdraví, snaží se mi vyjít vstříc a vymyslet své hodiny přírodopisu a občanské výchovy tak, abych si tam mohla „svá témata“ odučit. To co mě možná zarazilo je přístup učitelů v kabinetu ke své profesi, hned od začátku se mě ptali, jestli opravdu chci jít po škole učit, a následně mě odrazovali, abych po škole učit nechodila a od školství utekla, jak jen to jde. Ona celkově i atmosféra v tomto kabinetu není moc inspirativní a povzbuzující. Chápu, že být učitelem, není jednoduché, ale celkově mi přijde, že si tu zlost vytváří mnohdy učitelé sami a řeší pro mě často nepochopitelné věci. Na to, že můžu teď srovnat chování dětí na třech školách, kam jsem na praxi chodila, mi právě na této škole chování žáků nepřijde nijak závažné, spíše naopak mě zatím překvapilo mile. A právě z toho důvodu nerozumím, proč učitelé musí neustále probírat chování žáků, kdo v jejich hodině zlobil, co si opět zapomněl, atd.. Žádnou „normální konverzaci“ ne o škole, jsem v tomto kabinetu zatím nevyslechla, což mě mrzí a kolikrát se to neposlouchá dobře. Mladá paní učitelka, u které na praxi jsem, učí tuším 2. nebo 3. rokem a už teď u ní pozoruji vyhoření, už i ona o sobě o tom mluví. Kdykoliv za ní přijdu, tak mi přijde, že ji ta práce nebaví a nemá chuť cokoliv pro žáky vymýšlet nebo ozvláštňovat výuku. Ze začátku semestru, to tak nebylo, ale měsíc od měsíce se to zhoršuje. Domluva s ní je skvělá, nemám opravdu v ničem problém, ale musím říct, že je těžké se domlouvat na dalších hodinách, které bych měla odučit, když neustále poslouchám, kolik hodin, týdnů je ve výuce pozadu. Její chování ke mně se nezměnilo, ale cítím ten tlak na ni a připadám si s přibývajícími týdny spíše na obtíž. Doufám, že je to jen můj pocit.
792	179	občanská výchova a výchova ke zdraví	5	1	1	2	1	1	3	2	Jsem moc ráda, jak mě vnímají žáci na škole. Opravdu se ke mně chovají jako k paní učitelce. V hodinách moc nezlobí, když je potřeba, tak je okřiknu a zatím to zabírá. To co mě mile překvapilo, je aktivita žáků. Jsem zvyklá se v hodinách hodně žáků ptát a zatím jsem neměla problém s odezvou. Po skončení hodiny za mnou několik žáků vždy přijde a doptávají se na další informace k hodině. Na takové chování jsem z předešlých škol zvyklá nebyla a tento zájem je příjemný. Teď to samozřejmě beru z pohledu mého, učitele na opravdu počátku kariéry, učitele na praxi. Myslím, že časem bych to vnímala ale jinak. Když jsem ve škole pouze na násleších a doprovázím moji paní učitelku, vidím, jak časově velmi náročné povolání je být učitel. Když si člověk uvědomí, že mu po skončení hodiny přijde několik žáků řešit ať už osobní problémy nebo se doptávají na nějaké informace k učivu a přestávka má většinou 10 minut, tak vám nezbývá žádný volný čas. Čas odskočit si na toaletu, čas připravit se na další hodinu, dotisknout potřebné materiály, čas nasvačit se. Když už je delší přestávka, stejně se dveře do kabinetu otevírají pořád. Žáci potřebují vypsat propustky, učitel musí na dozor nebo řešit další problémy žáků. Myslím, že do tohoto celého koloběhu „neučitelé“ vůbec nevidí a nedovedou si ten zápřah představit. Já sama to všechno okolo vidím až teď, na mé asi 3. praxi, je to ale kvůli tomu, že celkově s provázející učitelkou trávím hodně času a sedím s ní v kabinetu s ostatními učiteli. Samozřejmě, že se občas naskytne hodina volna, nějaká hodina odpadne, ale za hodinu stihnete dokončit jednu prezentaci a opravit nanejvýš testy pro jednu třídu. Do všeho se máte připravit na projektový týden, a vymyslet na několik hodin program pro několik tříd, na téma, které vám úplně blízké není a mrzí vás, že to s vámi nikdo nekonzultoval. To, že máme být na praxi tolik hodin, nám otevírá cestu k tomu, abychom si všech těchto věcí všímali, a já osobně jsem za ně ráda. Pokud bych to měla srovnat s minulou praxí, tak je to snad nesrovnatelné, sto a jedna. Velmi důležitý je samozřejmě přístup školy a provázejícího učitele. I když je to časově velmi náročné všechno zvládnout, pokud si teda ještě snažíte vydělávat a chodit několikrát týdne do práce, tak jsem za to teď ráda. Objevuju, co mě na té práci baví, ale samozřejmě i ta úskalí, která ze začátku určitě nebudou jednoduchá zvládnout a překonat.
795	181	fyzika, chemie a technická výchova	1	1	3	1	1	2	2	1	Můj první „záznam“ do deníku jsem bohužel nestihl odevzdat včas na hodinu, protože jsem první skutečnou praxi měl až v pondělí před seminářem k praxi. Už když jsem šel na první setkání a domluvu ohledně praxí jsem byl trochu nervózní, protože jsem nevěděl, co mě tam čeká ani kam se mám přesně dostavit. Naštěstí před školou postávalo více mých spolužáků z fakulty. Ve větší skupině lidí, kteří nevěděli kam jít jsem se cítil přece jen o trochu líp. Seznamovací hodina probíhala podle mého očekávání až do chvíle, kdy jsem vyslovil jméno svého provázejícího učitele, který si mě po dobu praxe má vzít na starost. Při vyslovení jeho jména zvedla hlavu garantka praxí, vedoucí asistentů pedagoga a ještě jedna další asistentka. Ihned mě varovali, abych chodil včas na hodiny, nevyrušoval, a choval se ukázněně. Prý bych totiž dokonce i já mohl dostat poznámku za chování. Připadal jsem si, jako kdybych na školu šel jako nový žák a ne jako student na praxi. Přítomná asistentka pedagoga ještě poznamenala že nejen děti ale i ona sama se v hodinách mého provázejícího učitele bojí. Z toho co mi řekli, jsem však těžkou hlavu neměl. Chtěl jsem si udělat obrázek o učiteli sám. 6. třída – informatika Hned na první hodině jsem měl pocit, že má pan učitel všechno pevně v rukou. Rozhodně to ale nevypadalo tak vážně, jak mi všichni popisovali. Pan učitel vedl třídu poněkud tvrději ale že by zbytečně zvyšoval hlas to se nestalo. Vzhledem k tomu, že žáci tvořili prezentace v Power Pointu, jsme se mohli s panem učitelem chvilku pobavit. Kromě toho že občas mluvil o žácích ne úplně vhodně mi přišel jako fajn chlap. Bavili jsme se spolu o výuce informatiky, o jeho stylu učení a o počítačové grafice. Vzhledem k tomu, že pan učitel neuznává náslechy, mi oznámil že příští hodinu už odučím já. Domluvili jsme se na výuce grafů v MS Excel a já šel na další praxe. 8. třída – žáci s SPU Druhý obor, který studuji je speciální pedagogika. Hned na první hodině jsem byl „překvapen“ tím, že bych měl učit já. Paní učitelka potřebovala jít na sraz ŠPP a já dostal na starost jednoho žáka. Chlapec je v osmé třídě a má lehčí formu dyslexie v kombinaci s dysgrafií. Mým úkolem bylo zkusit s ním chvíli číst a psát. Paní učitelka se také zmínila, že žák jí nikdy neřekne, v čem má ve škole problémy a požádala mě, jestli bych to nezjistil já. Vzhledem k tomu, že jsem měl na starost pouze jednoho žáka, mohl jsem uplatnit čistě individuální přístup. Chvíli jsme spolu četli a psali. Přičemž každou činnost jsme prokládali krátkým povídáním. Ptal jsem se ho na záliby, cestování, školu atd. Ke konci hodiny se žák velmi pěkně rozmluvil. A sám se mi svěřil, že teď v češtině dělají větný rozbor a že to vůbec nechápe. Slíbil jsem mu, že až příště přijdu, tak si pro něj nachystám nějaké cvičení. On sám mě navíc překvapil jedním návrhem. Řekl, že příště zkusíme zase něco napsat a potom na těch větách co napíše si zkusíme daný větný rozbor. Z hodiny jsem měl velmi dobrý pocit. Bylo očividné že žák se na další hodinu se mnou těší a že ho tento styl výuky baví. Kdybych měl pracovat s celou třídou bylo by to hodně jiné a nemohl bych se mu takhle věnovat. Ale vzhledem k tomu že jsem měl čas jen na něho to šlo velice dobře.
796	181	fyzika, chemie a technická výchova	2	1	3	1	1	2	2	1	Vzhledem k tomu, že na praxi chodím v pondělí a v úterý, tak mi teď na dlouho dobu odpadla. Souviselo to s podzimními prázdninami a také s tím, že jsem byl nějakou dobu nemocný. Z praxí jako celku mám zatím takové rozporuplné pocity. Žáci jsou super, až nezvykle dobře pracují, poslouchají a snaží se. Občas mi ale vadí komunikace s mými učiteli a také si často připadám jako někdo, kdo je tam hrozně obtěžuje. Což zase chápu. Konkrétně mého provázejícího učitele na informatice/fyzice se nikdo neptal, zda chce mít ve svých hodinách studenty na praxi. Informatika 6. B Moje první hodina kterou jsem měl sám odučit měla být informatika s šestou třídou. S mým provázejícím učitelem jsme se domluvili že bych měl probrat MS PowerPoint. Konkrétně hudbu a video v prezentacích. Výuku jsem měl rozdělenou do dvou fází. Vzhledem k tomu že je třída ve které učím opravdu velká a žáci ode mě sedí hodně daleko, tak bych si vykřičel hlasivky než bych jim něco vysvětlil. Proto jsem si je všechny pozval blíž k tabuli a vysvětlil jim všechnu teorii a ukázal jim, co se bude dneska dělat. Žáci byli aktivní z čehož jsem měl opravdu radost. Nakonec se všichni posadili ke svým počítačům a pracovali na vlastních prezentací. Během toho jsem mezi nimi chodil a sledoval jak pracují, případně jim pomáhal. V polovině hodiny si mě můj učitel zavolal k sobě a vysvětlil mi, co jsem zapomněl a co by udělal jinak. Jeho metody a poznatky se však používali spíše ve starších verzích PowerPointu. Je vidět, jak je důležité neustále sledovat nové trendy ve výuce a nezamrznout na jednom místě. V informatice to platí dvojnásob. Hodina se ale celkově povedla. Ten den jsem odučil ještě další hodiny. Počet hodin, který mám učit je již splněný. Nicméně dokud budu mít možnost budu chtít raději učit než poslouchat. Je to pro mě lepší praxe. Navíc mi můj učitel sdělil, že náslechy neuznává. Takže kromě první náslechové hodiny jsme s ním náslechy v podstatě neměl.
797	181	fyzika, chemie a technická výchova	3	1	3	1	1	2	2	1	Minulý týden jsem se na praxi dozvěděl spoustu nových věcí, které se týkají spíše organizace a „papírování“ ve škole než učení. Strávil jsem spoustu času dozorem na chodbách, pomáhal jsem při suplování, měl jsem na starost dozory v šatnách a navíc mi můj provázející učitel ukázal práci ve školním systému ve kterém jsem vyplňoval hodiny docházku a absenci. Problém jsem měl při prací s třídnicí. Ve škole jsou třídnice tradičně papírové (nejsou v elektronické podobě). Chvíli mi trvalo než jsem se v nich zorientoval protože mi připadaly o hodně jiné než třídní knihy, které jsme měli my na školách. Nicméně jsem byl rád že jsem si z praxe odnesl také něco dalšího než jen vyučování a náslechy. Zároveň bych se také rád dostal k opravování testů. Snad k tomu ještě dostanu příležitost. Informatika 7.A Na dnešní výuku informatiky jsem měl pokračovat ve výuce MS Excel. Žáci už mě znají a mám pocit, že jejich ostych už zmizel. Stejně jako můj. Z výuky už nebývám tolik nervózní. Vždy se snažím nachystat si výuku nějak tak aby je to co nejvíce bavilo. Na dnešní hodinu jsme měli dělat výzkumy a dotazníky v Excelu. Vytvářeli jsme dotazník na téma „Spokojenost se školní jídelnou“. Žáci dobře pracovali a snažili se. Druhou část hodiny si vytvářeli vlastní dotazníky a já je jen kontroloval a když bylo potřeba tak jim pomáhal. Bohužel se mi nepodařilo úplně přesně rozvrhnout a naplánovat hodinu tak aby dobře vyšla časově. Bylo vidět že žáci už mají vše hotové a začínají se nudit. Chtěl jsem proto pokračovat ve výuce dalšího tématu. S tím ovšem nesouhlasil můj provázející učitel, protože chtěl, aby to zůstalo až na příští hodinu. Proto jsem nechal žáky jít posledních několik minut jít na internet aby se nějak zabavili. Celkově je tohle zatím můj největší problém. Naplánovat hodinu tak aby časově vyšla. Ale předpokládám že to se nedá naučit hned. K tomu budu potřebovat ještě spoustu zkušeností, praxe a odučených hodin.
798	181	fyzika, chemie a technická výchova	4	1	3	1	1	2	2	1	První část mého deníku z praxe bude v zásadě pozitivní. Tento semestr jsem si vybral praxi na základní škole u nás v Blansku. Zdejší pan učitel mi byl doporučen mnoha známými. Už první komunikace s panem ředitelem i se zmíněnými učiteli byla naprosto bezproblémová. Domluvili jsme se na první termíny, na které jsem následně dorazil. Informatika Bohužel mi kvůli rozvrhu tento semestr nevyšlo učení starších ročníků. Moje praxe proto probíhala u žáků čtvrtých a pátých tříd. Zezačátku jsem to sice vítal s tím, že budu mít ve výuce více klidu. Nicméně až později jsem pochopil, že daleko lépe vycházím se staršími žáky. Na prvním náslechu probíhalo všechno tak, jak jsem si představoval. Pan učitel je ve třídě zřejmě velmi oblíbený a žáci se na hodiny s ním těší. Hodina byla vedena tak, jak bych si ji představoval. Pan učitel vysvětlil žákům nějaké teoretické základy, zadal samostatnou práci a sledoval, jak žáci pracují. Přitom jsme spolu prohodili pár slov o mé praxi, o fakultě a mém budoucím povolání. Tímto způsobem probíhal i náslech následující hodinu. Byli jsme domluvení, že od příště už začnu učit. Speciální pedagogika Můj druhý studijní obor je Učitelství speciální pedagogiky. Bohužel, speciální pedagožka, která na škole je, má práci pouze na částečný úvazek takže jsem za ní docházel vždy pouze jeden den v týdnu. Naše první setkání se poněkud protáhlo. Šel jsem pouze na úvodní domluvu a nakonec jsem s ní ve škole strávil celý den. Nejprve mi ukázala učebnu a pomůcky. A poté už začala svoji pedagogickou činnost, která se sestávala především z předmětů speciálně pedagogické péče, z didaktických kroužků a z velké spousty papírování. Nicméně hodiny u ní se mi velice líbily. Během předmětů pedagogické péče se jí v učebně vystřídali žáci od druhé do šesté třídy. Většinou se jednalo o žáky se specifickou poruchou čtení a psaní. S každým z nich udělala krátkou hru na úvod, poté vytáhla cvičení na psaní nebo čtení a hodinu zakončila opět didaktickou hrou, většinou zaměřenou na rozvoj pozornosti, slovní zásoby či čtení a psaní. Didaktický kroužek probíhal podobným způsobem. Až na to, že zde měla žáků víc a všichni k ní chodili dobrovolně na popud rodičů.
799	181	fyzika, chemie a technická výchova	5	1	3	1	1	2	2	1	Praxe probíhají pořád stejně. Nyní už místo náslechů jen učím a povinný počet hodiny, které mám odučit jsem již dávno splnil. Školu, učitele i žáky si nemůžu vynachválit. Praxe tento semestr jsou absolutně bezproblémové. Pokud vznikly nějaké potíže, byly z mé strany. Konkrétně když jsem se jednou mohl dostavit na praxi z důvodu nemoci. Nicméně jsem se učiteli písemně omluvil a žádná katastrofa se nakonec nekonala. Informatika V informatice se toho příliš nezměnilo. Na praxi chodím dvakrát v týdnu vždy na několik hodin. Žákům vždy nechám prvních 5 minut pro sebe, abych si stihl nachystat všechny věci potřebné na výuku. Je to takové nepsané pravidlo, které pan učitel s žáky aplikuje na začátku každé hodiny. Během své výuky jsem dosud nenarazil na žádné problémy. Co mi trochu nesedí je informatika ve čtvrté třídě. Práce s prvním stupněm je pro mě něco nového a občas jsem měl problém s obtížností úkolů. Nicméně nakonec jsme to vždy zvládli. Žáci si velmi oblíbili aplikaci Kahoot kterou dosud neznali. Další věc, na kterou jsem si musel dlouhou dobu zvyknout je vstupování jiných učitelů do mé výuky. Učebna informatiky nemá kliku, takže když chce někdo vejít musí zaklepat. A když mi během prvních deseti minut do výuky klepe paní učitelka s třídnicí, dva žáci hledající mého provázejícího učitele a několik dalších pedagogů kteří potřebují tisknout (tiskárna v počítačové učebně je jedna z mála funkčních na škole), tak mě to dost vyrušuje. Ale i na to se dá zvyknout. Po výuce mi pan učitel většinou přenechává i dozor na chodbě a následně se jdeme domluvit co si mám připravit na další hodinu. Zkoušel jsem se s panem učitelem domluvit na posunutí učiva dopředu. Nicméně mi bylo oznámeno že „to jsou teprve páťáci a nesmí se na ně spěchat“. I přes to jsem s nimi jednou tajně probral další část MS Wordu na kterou je podle pana učitele ještě příliš brzo. I přesto se žáci hned chytli a pracovali celou hodinu naprosto bez problémů. Rozhodně jsem neměl pocit že bych na ně nějak spěchal. Když jsem je o týden později znovu učil a zadal jim samostatnou práci na stejné téma jako minule, většina ho dokázala splnit bez pomoci. Proto si myslím že by nebylo špatné se trochu posunout dál. Jednou jsem také musel zvyšovat hlas více než bych si představoval. Bylo to ale částečně způsobené mojí vlastní chybou. Během aplikace Kahoot se někteří žáci příliš rozdováděli a já měl trochu problém je zase zvládnout. Speciální pedagogika V hodinách speciálně pedagogické péče už mám také něco odučeno. Jediné na co jsem si dosud netroufl, je vedení didaktického kroužku. Mezi mé činnosti, které na praxi vykonávám je pomoc s přípravou na výuku, chystání her a cvičení, opravování a vyhodnocování testů a výuka samotná. Paní učitelka je velice příjemná a když občas potřebují jít z hodiny o něco dřív kvůli výuce u nás na fakultě tak mi vždy vyjde vstříc. S paní učitelkou jsme se již domluvili na pomalém ukončení praxí. Počty hodiny mám již splněné. Půjdu tam ještě příští týden na poslední výuku a potom se se školou rozloučím. Praxe na zdejší základní škole mi dala spoustu věcí. Hlavně co se týče zkušeností při prací s mladšími dětmi. Během své předchozí praxe jsem v průběhu obou svých oborů pracoval s žáky osmých a devátých tříd. Nyní jsem si vyzkoušel, jaké to je učit žáky od druhé do páté třídy. Stále se mám co učit.
800	182	německý jazyk	1	1	2	2	1	1	1	1	Po své první praxi mám různé pocity, ale vesměs spíš ty dobré. Navštívila jsem hodinu občanské výchovy v 9. třídě a dvě hodiny němčiny v 7. a 8. třídě. V obou třídách jsem zejména pozorovala, nijak zvlášť jsem se zatím do výuky nezapojovala. Z občanské výchovy jsem byla trošičku vyděšená, protože v deváté třídě už se probírají témata jako právní úkony, smlouvy atd., k čemuž nemám zas takový vztah, jako například k tématům kulturním, která se probírají v třídách nižších. Velice mě překvapil pan učitel (tělocvikář), který doslova „jel“, vykládal opravdu pěkně a výklad prokládal příklady ze života. V duchu jsem si říkala, jak tohle budu jednou učit já? Nedovedu si představit, postavit se teď před třídu a začít vykládat na téma smlouvy. Trochu mě ale uklidnilo, když mi po hodině řekl, že ho tohle taky vůbec nebaví, že má na to přípravy a že z hlavy by to asi taky jen tak nedal. Zajímavé také je, že hodina OV mi přišla hrozně dlouhá. Co všechno bych k tématu vykládala, když se čas tak hrozně vleče? Celkově je pro mě OV zatím pořád taková velká otázka – půjde mi to? Z hodin němčiny jsem byla nadšená mnohem víc. Daly mi takovou naději a chuť tento předmět opravdu učit. Paní učitelka není němčinářka, učit němčinu dostala pouze za úkol a to bylo na hodině i poznat. Vše měla velice pečlivě připravené, ale všimla jsem si, že je to taková klasická nezáživná výuka. Žáky to moc nebavilo, i když aktivity nebyly nezajímavé (učení na stanovištích, zapojení pohybu). Myslím si, že žáci svou pasivitou reagují na postoj učitelky k tomuto předmětu. Cítila jsem, že by v hodině bylo potřeba víc improvizovat a děti motivovat, projevit v nich nadšení a chuť se němčinu učit. Ne jen splnit to, že dnes vyplníme stánku v pracovním sešitě, poslechneme si jeden rozhovor a zopakujeme gramatiku. Co se mi nelíbilo, bylo autoritativní postavení paní učitelky, která děti poměrně často kritizovala: „Jakto, že to nevíš, to jsme dělali minulý týden“ nebo „Kéž by byli všichni jako Lukáš“. Jednu chvíli jsem si říkala, že být těmi žáky, tak mě to taky nebaví. Měla jsem chuť do toho vstoupit, třeba trochu odbočit od přísného naplánování hodiny, říct nějaké zajímavosti, zeptat se na názor přímo žáků. Chápu ale, že když paní učitelka není němčinářka, asi jim k tématu nic moc navíc neřekne a navíc čas hrozně kvapil. Trochu mě mrzí, že učitelka měla hodinu moc pěkně namyšlenou a přípravy jí musely dát spoustu práce, ale děti to nijak neocenili a pořád měly otrávené obličeje. Tato zkušenost mě opravdu motivovala, abych se výuky sama ujala a trochu žáky „rozveselila“ – nadchla je pro předmět. Byli poměrně hodní, ale paní učitelka říkala, že to bylo asi mnou, že jinak to jsou raubíři, ale teď byli ze mě vykulení. Já mám obecně největší strach z toho, jak mě budou žáci brát. Zatím jsem před třídou mockrát nevystupovala, a tak se bojím toho, jak na mě budou reagovat. Všimla jsem si, že po mě hodně pokukovali a usmívali se. Myslím, že bychom si mohli sednout, ale nechci to zakřiknout. Měla jsem velké nutkání se zapojit do výuky, ale cítím, že bych potřebovala celou hodinu od začátku vést já, bez přítomnosti druhé učitelky – to by mě znervózňovalo. Chvíli sedět a poslouchat učitelku a chvíli mluvit sama mi moc nesedí. Potřebuji na začátku nasadit a už zůstat v tempu. To, že by mě někdo pozoroval (kromě žáků samozřejmě) mi prostě není moc příjemné (i když v této roli vlastně teď byla paní učitelka, kterou jsem pozorovala já – musela být taky nervózní). Uvidíme, jaké to bude začít sama se třídou mluvit. Vystoupit před nimi. Uvědomila jsem si, jako velkou roli hraje i klima třídy – jak má člověk přemýšlet a něco smysluplného vykládat, když je mu hrozné vedro a není vyvětraný vzduch, má sucho v puse, potřebuje si odskočit nebo má hlad? Celkově jsem ráda, že jsem viděla, jak hodiny na ZŠ probíhají a dalo mi to jistou naději, že bych to sama mohla zvládnout.
801	182	německý jazyk	3	1	2	2	1	1	1	1	Jsem opravdu velmi ráda, že se naplnilo mé přání z minulého reflektivního deníku, že negativní pocity vystřídají opět ty pozitivní. Následující den na praxi byl úplným opakem toho, který jsem popisovala minule. Jen mě to utvrdilo v mém předchozím názoru, jak moc záleží na momentálním stavu člověka (učitele). Minule jsem měla migrénu a bylo mi špatně a taky se to odrazilo na celé praxi, kterou jsem hodnotila negativně. Nechtělo se mi mluvit ani přemýšlet, bylo mi zkrátka zle. Naproti tomu tentokrát jsem byla plná energie. Jakoby všechno člověk viděl úplně jinýma očima. Žáci, kteří mi minulý týden lezli na nervy, byli tentokrát úplná zlatíčka (možná to bylo také tím, že jich bylo o něco méně). V hodině mě to bavilo, žáci spolupracovali a přišlo mi to jako takové přátelské povídání. Napadali mě různé zajímavosti, které žákům říct, zkrátka tentokrát jsem měla chuť být aktivní. Minule jsem se modlila, ať po mě hlavně nikdo nic nechce, tentokrát jsem sama měla iniciativu. Opravdu záleží na tom, jak se zrovna člověk vyspí, jaké je počasí, atmosféra. Přemýšlím, že takhle to vlastně nemá jen učitel, ale určitě i žáci. Někdy se jim chce být aktivní a hlásí se jeden za druhým (jako tomu bylo tentokrát), jindy si to jen chtějí odsedět (v lepším případě) nebo se nudí a vyrušují nebo jsou „rozzívení“ Uvědomuji si, jak je důležité být empatický a vcítit se do momentálního stavu žáků. Třeba zrovna prožívají to, co já minule, jsou unavení, nemocní nebo jenom otrávení. Učitel by měl být chápavý, a když vidí, že někdo prostě dneska aktivní být nechce, tak ho k tomu nenutit – např. nevolat ho k tabuli nebo mu nedávat náročné otevřené otázky. Kromě toho jsem také přemýšlela o motivaci žáků učit se daný předmět. Stále mi připadá, že žáci jsou pod vedením paní učitelky NJ dost znudění, že nemají to správné nadšení. Paní učitelka má vždy výborně zvládnuté přípravy, ale celé mi to přijde takové mechanické. Já oproti tomu mám ráda částečnou improvizaci a větší osobitost. Ráda uvádím konkrétní příklady ze života, zajímavé spojitosti, ráda zapojím i techniku. O tu techniku se paní učitelka také snaží, ale jinak to na mě působí jako takové „tak teď to tady dovykládám ať máme toto téma z krku a konec“. Já se raději u něčeho zastavím, klidně odbočím, ale povykládám k tomu něco zajímavého, nějaké asociace a myslím si, že potom si to člověk i lépe zapamatuje. Také si myslím, že je hodně důležité a motivační umět žáky pochválit, což mi během hospitací taky chybělo. Sama z vlastní zkušenosti vím, že když mě někdo pochválí, dává mi to energii a chuť v tom pokračovat. Můj učitel NJ na gymnáziu používal naopak taktiku všechny zkritizovat a tak trošku je naštvat, aby se zapřeli a dokázali mu, že na to mají. Mě to bylo nepříjemné, jsem právě ta, která potřebuje chválit, to je pro mě motivační a myslím si, že tak to má většina. U toho učitele z gymplu se často stávalo, že se někdo pod jeho kritikou rozbrečel. To podle mě u těch zkritizovaných vyvolalo jen odpor k předmětu. Ano, našlo se pár jedinců (včetně asi i mě), kteří se nakonec opravdu zapřeli a chtěli mu ukázat (nakonec jsem vlastně paradoxně šla NJ studovat díky němu). Ale myslím si, že celkově bylo těch otrávených víc. Proto pořád dbám na dostatečné (zasloužené) chválení. Žáci by měli pocítit pocit úspěchu. To je motivuje, a když je někdo motivovaný, tak ho to bude určitě i bavit. Celkově jsem ráda, že se mi vrátily optimistické pocity a doufám, že mi vydrží. Člověk prostě musí počítat s tím, že každý den není úplně růžový, ale o to víc si váží těch podařených.
803	182	německý jazyk	5	1	2	2	1	1	1	1	Další týden na praxi už mě přešly pocity nadšení a naopak přišla trochu deprese z toho, zda to opravdu zvládnu a jestli raději nedělat něco jiného. Nejprve jsme měli hodinu OV v 9. třídě. Žáci byli oproti minulému týdnu zlobivější, kecali, otáčeli se a dokonce jeden kluk spadl ze židle, protože se houpal. Učitel měl opět velmi dobře připravený výklad, ale žáky to vůbec nezajímalo. Učitel mi po hodině řekl, že se jim ani nediví, že chápe, že téma „právní řád“ je opravdu nezáživné a deváťáky nudí. Přišlo mi, že už nebyli z mé přítomnosti tak vykulení, a opravdu zlobili, jak kdybych tam nebyla. Nijak jsem ale nezasahovala, protože učitel měl hodinu připravenou od začátku do konce a já bez přípravy ani nevím, co bych k tomu tématu doplnila. Všimla jsem si ale taky, že ne celá třída byla zlobivá, ale šum a rozruch ve třídě mělo na svědomí jen několik „rozkladačů“. Bylo mi líto hlavně času, který učitel strávil s přípravami, a žáci to vůbec neocenili. Dokonce jednu chvíli vykřikovali „nás to nebaví“ a že budou dávat pozor, až se bude dělat něco „zajímavého“. Je ale pravda, že když jsem si představila, že jsem také deváťačka, tak bych asi taky nebyla moc nadšená, tento předmět prostě asi není a nikdy nebude úplně oblíbený. Navíc při počtu 22 žáků ve třídě se člověk asi šumu a hluku ve třídě prostě nevyhne. Chtěla bych ještě zdůraznit, že učitel není žádné ořezávátko a jako chlap má dost respekt. Když jsem si představila, jak bych na ně hulákala já, udělalo se mi z toho docela zle. Celkově ten den mi bylo nějak špatně, asi na mě lezla nějaká nemoc, měla jsem migrénu, a protože jsem spíš noční sova než ranní ptáče, dolehlo na mě asi i brzké ranní vstávání. Přemýšlela jsem, jak to mají učitelé těžké, když se musí ráno nejen vykopat z postele a dojít do práce, ale i něco smysluplného vykládat před třídou znuděných a unavených žáků. Obdivuji, jak jsou učitelé schopni pracovat i přesto, že jim je třeba zle, ženy mají třeba zrovna „potíže“ nebo migrénu jako tehdy já. Při dalších hodinách (tentokrát NJ) se mi ve vydýchané místnosti opravdu špatně soustředilo, a když mě učitelka požádala o vystoupení před žáky, i když nešlo o nic těžkého, zarazila jsem se a přišlo mi, že snad nezformuluju jedinou větu. Když si vzpomenu na minulý týden, kdy jsem měla obrovskou chuť a energii vyprávět žákům různé zajímavosti, motivovat je, projevit v nich nadšení, tak tento týden jsem se modlila, ať už po mě prosím raději nikdo nic nechce. Tak moc záleží na momentálním stavu člověka. Co mi minulý týden přišlo jako hračka a pomalu i zábava mi dnes s migrénou přišlo jako nepřekonatelný úkol. Po hodině jsem obdivně řekla paní učitelce, že je neuvěřitelné, jak dokáže mluvit celou hodinu, i když se mi svěřila, že jí taky není nejlépe (na všechny zřejmě zapůsobilo depresivní podzimní počasí). Celkově mám z tohoto dne negativní pocity, ale vím, že to souvisí s mým momentálním stavem. Když se na to kouknu s odstupem, tak třeba sedmáci na NJ byli oproti deváťákům z OV opravdu zlatí a dalo by se s nimi pěkně pracovat. Celkově mě NJ baví víc než občanka. Člověk může být víc kreativní, může přinášet nová a nová témata a pracovat třeba i s technikou. Občanka je, alespoň v té devítce opravdu nezáživná. Abych se vrátila k těm pocitům, jak jsem říkala, jsou ve srovnání s minulou praxí úplně opačné, nadšení vystřídala deprese a strach. Doufám ale, že příště už to bude jiné.
804	183	výtvarná výchova a vizuální tvorba	1	1	1	2	2	2	2	2	První hodina praxe, výtvarná výchova, 17.10., 12:00 - 13:40, 7.B Začátek hodiny – žáci nereagují na zvonění a velmi hlučně se baví Příchod učitelky je trochu uklidnil, ale stále je zde velký hluk Všimla jsem si, že třída je tvořena z větší části kluků Učitelka musí mluvit opravdu nahlas, přestože něco vysvětluje, žáci křičí jeden přes druhého Žáci dostali za úkol nakreslit dýni, ovšem vzápětí se jich učitelka zeptá, zda jim má vytvořit šablonu – děti křičí, že ano. (Myslím, že děti by měly rozvíjet kreativitu. Především pak v hodinách výtvarné výchovy. Proč jim tedy učitelka vůbec nabízí šablonu? Žáci v sedmé třídě jsou přece schopni nakreslit dýni. Výsledkem je, že všichni mají stejný tvar dýně.) Ve třídě je také muž – nikdo mi neřekl, jaká je jeho úloha a tak se ho ptám sama – zjistím, že ve třídě je žák s autismem – muž mu dělá asistenta Žák má v uchu sluchátko, přestože na něho učitelka mluví. Navíc mají žáci nařízeno mít mobilní telefony během výuky v batohu. Mezitím, co učitelka s asistentem tvoří šablonu dýní – žáci zlobí, jelikož nemají žádnou práci a čekají na šablony Žáci si mě začínají pomalu a rádoby nenápadně prohlížet – když se na ně podívám, uhnou pohledem Jakmile jsou hotové předlohy, žáci začínají dýně vybarvovat, stále je ve třídě silný hluk Učitelka prochází třídu a konzultuje s nimi jejich práce (Líbí se mi, že práce konzultuje. Vadí mi, že žákům až příliš vnucuje, jak by měl konečný výsledek vypadat.) Na začátku hodiny jsem oslovila jednoho chlapce. Asi po hodině si uvědomuji, že se jedná o dívku. (Už vím, proč se na mě nehezky a divně dívala, když sem se jí zeptala: Kluci, je tato židle volná?) Učitelka pouští hudbu. Je to písnička Dancing queen, ovšem v podání nějakého pěveckého sboru. (Copak to slyším jenom já, že je to příšerně falešně? Začínám být hodně nervózní.) Najednou se pracující žákyně otočí k asistentovi a zeptá se ho, zda si ji vezme – prý za dvacet let možná Na další hodinu asistent odchází a já se mám věnovat Adamovi (žák s autismem). Adam je celkem šikovný, ale nereaguje moc na pokyny. Jeho úchop pastelky je špatný. Je velmi šťastný když ho člověk pochválí. Hned svůj výtvor ukazuje všem spolužákům, ti jsou na něho milí a také ho chválí. Všimla jsem si, jak se jedna žákyně dožaduje učitelky, aby mohla jít na záchod – učitelka ji pouští, ale žákyně šla pouze za dveře, aby si mohla vyhledat něco na telefonu. Nyní to dychtivě říká svým spolužákům Pomalu si zvykám na velmi silný hluk Dvouhodinová výuka končí. Žáci si po sobě mají uklidit pracovní prostor a učitelka je k tomu musí donutit zvýšeným hlasem
805	183	výtvarná výchova a vizuální tvorba	2	1	1	2	2	2	2	2	Třída 6.A, dvě vyučovací hodiny, 23 dětí Myslela jsem si, že šestá třída bude klidnější, než ostatní třídy na druhém stupni – omyl. Učitelka vysvětluje látku a žáci se neustále baví, učitelka je ale nenapomene. 4 dobrovolníci mají v rámci výuky předvést pantomimu na téma rozhovor – používají u toho vulgární a sexistická gesta. Žáci mají pracovat ve dvojicích – nemají s tím problém a celkem dobře spolu spolupracují. Učitelka pouští dětem hlasitou hudbu do reproduktorů, což vede až k nesnesitelnému hluku ve třídě, protože se žáci ještě více překřikují. Žáci absolutně nerespektují začátek hodiny a běhají po chodbě, když jim učitelka řekne, že je začátek hodiny, tvrdí jí, že to není pravda. Vadí mi, že se ve všech výukách výtvarné výchovy neustále používají ty samé pomůcky – pastelky, vodovky, papír – tím škála kreativity končí, jak ze strany učitele, tak ze strany žáků. Ve škole mají zřejmě nedostatek obyčejných papírů, protože učitelka žáky neustále nutí, aby využili pouze jeden papír, což mi přijde absurdní obzvláště v hodině výtvarné výchovy. Ve třídě je žák, který má Turetův syndrom, avšak jeho asistentka (která není v hodině výtvarné výchovy přítomna) tvrdí, že chlapec tímto syndromem netrpí a moc dobře si uvědomuje, jaké činy provádí (neukázněnost hraničí se šikanou) – žáci (především chlapci) se s tímto klukem hodně baví. Myslím, že jim připadá zajímavý a baví je dělat s ním „lotroviny“. Hned na začátku jsem učitelce navrhla, aby pustila žákům jedno zajímavé video, vztahující se k probíranému tématu. Učitelka mi řekla, že jim nic pouštět nebude a pustila jim hudbu. Tento přístup mě velmi zaskočil. Snažila jsem se učitelce vysvětlit, o jaké video se jedná, že by mohlo být přínosné a že není nijak dlouhé (takže příliš nezasáhne do jejího učebního plánu), přesto mi nebylo vyhověno. Z čehož jsem byla celkem zklamaná. Také si myslím, že přestože je výuka výtvarné výchovy brána na školách jako „oddechový“ předmět, měla by panovat větší ukázněnost, než je tomu na této škole.
806	183	výtvarná výchova a vizuální tvorba	3	1	1	2	2	2	2	2	Třídy 7.A a 7.B, čtyři vyučovací hodiny V první řadě bych ráda podotkla, že tento třetí reflektivní deník jsem psala zpětně, jelikož jsem výuku vedla a nebyl zde čas na zapisování poznámek. Nicméně měla jsem potřebu si určité myšlenky zapsat. Přestože jsem třídu sama učila již o dva týdny dříve, velmi mne překvapila. Nutno říct, že to paradoxně bylo jak negativně, tak pozitivně. První z tříd byla velmi přeplněná. V předchozích hodinách pravděpodobně více žáků absentovalo, nyní byli v plném počtu a dokonce jim chyběly židle k sezení. Pro mne jako hostujícího pedagoga byla tato věc těžce řešitelná, jelikož jsem s takovou situací nepočítala. Nakonec jsem vzala židle z kabinetu. Třída byla velmi hlučná, absolutně nerespektovala můj příchod. Dokonce musel zasáhnout přítomný asistent (pro žáka s autismem), což mi bylo velmi nepříjemné. Také jeden s žáků se snažil své spolužáky uklidnit a neustále je okřikoval. Ani poté se situace nezlepšila. Situace se zlepšila až po vysvětlení zadání a následnou tvorbou – žáci si měli představit, jak tvoří lidé s tělesným postižním. Kreslili a malovali například se zavázanýma očima, nebo ústy, nohama apod. Nejdříve trochu protestovali. Hlavně dívky, pravděpodobně se styděly. Říkaly: „No my tady přece nebudeme malovat nohama!“ Ale nakonec je to všechny bavilo. S druhou třídou se mi pracovalo podstatně lépe, jelikož jich bylo asi o třetinu méně než předchozích sedmáků. Daleko lépe se soustředili na můj výklad, což pro mne bylo samozřejmě příjemnější. Velmi zainteresovaně pracovali s úkolem a dychtivě si navzájem zavazovali oči. Ve snaze, že budou alespoň chvíli mlčet, jsem jim říkala, že někteří lidé jsou dokonce němí. Ovšem toto omezení si žádný z žáků nezkusil. Do příště bych ráda vymyslela, jak si zbudovat respekt u přeplněné a hlučné třídy.
807	183	výtvarná výchova a vizuální tvorba	4	1	1	2	2	2	2	2	Přesto, že jsem se se studenty této školy setkala několikrát již dříve, dnes to bylo poprvé, co jsem je navštívila z pozice učitele. Při dřívějších setkáních probíhal náš vztah formou kamarádství, to se nyní moc nezměnilo, jelikož děti jsou zvyklé takto jednat i se svými učiteli. Někteří dokonce oslovují svou učitelku „teto“. Nevím, zda je důležité oslovení, nicméně by měla být stále udržena autorita. To, zda tomu tak skutečně je, či nikoli se doufám dozvím v dalších dnech praxe. Ovšem již dneska jsem měla zajímavou zkušenost s kolísáním učitelčiny autority. Jeden student údajně, podle učitelky, nemá rád jakýkoli pohyb. Ať už se jedná o sebemenší úkol – smazání tabule, vstávání od stolu apod. Nicméně když jsem byla přítomna, neměl s vykonáváním těchto úkonů žádný problém. Učitelka byla velmi překvapena, když student na její pokyn vstal a šel si (asi dva metry) pro výkres. Velkého údivu nabyla, když v hodině pracovní výchovy vzal hadr a utřel prach z poliček. Zřejmě se jedná pouze o předvádění se před někým novým. Jsem zvědavá, zda toto omámení studenta během mého působení přejde, nebo bude přetrvávat. Většina studentů nebydlí u rodičů, nýbrž v dětském domově, který je součást školy. V dětském domově se o děti starají asistentky a vychovatelky, které každé ráno přivedou studenty do třídy. Velmi mne udivilo, když přivedly studentku, která byla nemocná a stejně ve výuce pouze seděla. Přestože je počet studentů ve třídě oproti běžným školám nízký, myslím, že větší počet, než deset osob by u středně těžce postižených byl jak pro učitele, tak pro studenty nevhodný. Jeden student je velmi hyperaktivní. V podstatě za celý den, nebyl schopen v klidu sedět a když tomu tak bylo, tak jen za rozkazu učitele. Student z toho vypadal nervózně. Chtěla bych během praxe vymyslet alespoň jednu aktivitu, u které bych dokázala studenta zabavit bez toho, aniž by ho to nějak trápilo, ale právě naopak, aby ho to bavilo. Zaznamenala jsem, že mám často problém rozumět řeči studentů. Těm, kteří špatně artikulovali jsem něco málo rozuměla, nebo jsem si to odvodila z kontextu. U jiných jsem ovšem často nerozeznala ani náznak slova a musela jsem se ptát učitelky. Překvapilo mne, jak učitelka dokáže rozeznat, co student právě říká a také mne uklidnilo učitelčino sdělení, že jí trvalo i několik týdnů, než se naučila některým slovům rozumět. První den bych zhodnotila spíše jako orientační. Snažila jsem se pochopit chování žáků a studentů, které pro mne z pohledu učitele bylo téměř nové. Také jsem se snažila nasávat danou atmosféru, která je zcela odlišná od té na základní škole. Pozorovala jsem učitelku a často obdivovala její reakce v návaznosti na řešení dané situace ve třídě. Věřím, že pro mne tato praxe bude obohacující zkušeností.
808	183	výtvarná výchova a vizuální tvorba	5	1	1	2	2	2	2	2	Za celou praxi jsem navštívila více tříd. Dvě, ve kterých byli studenti se středně těžkým mentálním postižením a jednu s těžce mentálně postiženými. Samozřejmě byly v jednotlivých třídách rozdíly v chování studentů a taktéž ve výuce. V jedné třídě student zpíval písničku, která byla velmi dlouhá a těžká na zapamatování. Na hodnotě písně přidal i studentův projev a čistota tónu. V jiné třídě zas byli studenti, kteří semnou diskutovali na dané téma a zapojovali se do výuky z čehož sem samozřejmě měla radost. Občas se také stalo, že diskuse a komentáře nebyly žádány. Všimla jsem si, že někdy mám problém s těmito dětmi jednat, či reagovat na určité situace. Například na „klasické“ střední škole bych na studenta mohla zvýšit hlas, ale u postižených studentů jsem se bála, abych něco nepokazila a nezhoršila tím jejich stav. Hodně dětí ve škole trpí epileptickými záchvaty a ty mohou být vyvolávány neklidem studenta. Nicméně během praxe jsem se naučila, že i na tyto děti se občas musí zvýšit hlas. I přes jejich postižení jsou to pořád žáci a studenti, kterým se stejně jako ostatním žákům a studentům občas nechce chodit do školy, nebo vykonávat právě činnost, kterou vymyslel učitel. Při hodinách výtvarné výchovy jsem stejně jako u předcházejících praxí měla problém s přílišným zásahem učitele do výuky. Klasický případ, kdy učitel přinese do třídy předlohu budoucích výtvorů studentů jsem se snažila alespoň částečně zvrátit. Studenti měli otiskovat barvy za pomocí houbiček. Je pravda, že některým z nich se muselo trochu pomoci – vysvětlit techniku, případně ji ukázat. Avšak když pedagog s asistentkou obcházeli studenty a drželi jim ruce s houbičkou a sami je namáčeli do barev, bylo to pro mne něco nepochopitelného. I přes mou snahu slušně vysvětlit učiteli, že dle mého názoru je tento princip výuky výtvarné výchovy zcela zbytečný, nebylo to nic platné. Učitel mi pouze odvětil, že se se studenty musí pracovat tímto způsobem, jelikož sami by to nezvládli. Když jsem s těmi samými studenty měla výuku já, byli schopni téměř bez problémů pracovat. Pouze jsem měla problém se studentem, kterému se pracovat nechtělo. Nakonec jsem na něj formou hry zapůsobila, což považuji za zdařilé. Na začátku praxe jsem chtěla docílit zájmu se strany studentů, což se myslím podařilo. Na druhou stranu jsem často potřebovala pomoc mého provázejícího učitele, hlavně při dorozumívání se s žáky. Vyučování v těchto třídách nespočívalo pouze ve výuce výtvarné výchovy a dalších předmětů, ale také ve výchově jako takové. Žáci a studenti mají často nějaké zlozvyky. Jeden z nich například každou věc, kterou vezme do rukou oblízne a teprve potom s ní dále pracuje. Jiní studenti zas mluví vulgárně a další si dokonce povídají se svým imaginárním přítelem. Což mimochodem považuji za velmi zajímavé, protože obvykle tyto rozhovory vypadají zcela reálně - snad skutečně s někým mluví. Co se týče výtvarné výchovy byly výtvory studenů, jak jsem předpokládala, velmi působivé. Díky jinému toku jejich myšlenek a vztahu ke skutečnosti se jejich práce lišily od těch, co by vytvořil intaktní jedinec. Proto usuzuji, že účel mé praxe byl splněn, i když by bylo lepší strávit zde více času. Myslím, že se do této školy ještě vrátím, nebo se budu dále zabývat tvorbou mentálně postižených dětí.
809	184	geografie	1	1	1	1	1	-1	1	1	První hodina v tandemu na téma, které sama nemám moc ráda, takže toho o něm zas tak moc nevím. Když jsme přišli, posadila jsem se za katedru a čekala, protože ze začátku učitel řešil nějaké věci s hochem, který chyběl a pak mi řekl: „Tak si to vem.“ Vyskočila jsem ze židle a z hlavy začala vykládat, na co jsem si zrovna vzpomněla, že k dané látce patří. Výklad jsem prokládala otázkami a žáci reagovali a byli ukáznění. Čas od času se do toho vložil učitel a něco doplnil. Celou výuku jsem si užívala, bavilo mě to a cítila jsem se dobře. Až posledních sedm minut bylo lehce frustrujících, protože jsem už nevěděla, co k danému tématu ještě dodat. Naštěstí se žáci zeptali na drobnost, která je zaujala, a tím jsme vyplnili zbylí čas. Příště bych se na hodinu lépe připravila (ačkoliv si myslím, že na tandem se tak dobře připravit nejde), abych na konci hodiny nestresovala, že už nevím, co probírat
810	184	geografie	2	1	1	1	1	-1	1	1	Samostatné vyučování na praxi je skvělé, ale před každou hodinou, kterou si připravuji, narážím stále na stejný problém. A tím jsou vědomosti o tématech, které mám učit. Většinu času strávím tím, že se učím to, co mám pak učit děti. Ve výsledku vycházím z toho, co si pamatuji ze ZŠ A SŠ. Kladu si otázku, co jsem na fakultě ty tři a půl roku dělala. Mám pocit, že studium na fakultě a praxe jsou dva velice si vzdálené světy. Proč jsme ztráceli čas předměty, které jsou mi teď úplně k ničemu (narážím na společný základ, jmenovitě teorie a metodika výchovy, pedagogická komunikace, IT apod.).
811	184	geografie	3	1	1	1	1	-1	1	1	Praxi si dost užívám. Zjistila jsem, že je opravdu rozdíl učit jednotlivé ročníky. Docela bojuji s tím, že mě nebaví učit šesťáky. Připadají mi jako takový ťunťové něco jako děti z prvního stupně. U sedmáků už to trochu jde, ale až od osmičky to začíná být zajímavé. Děti už něco chápou, jsou docela schopní a samostatní. Zjistila jsem taky, že mě vůbec nebaví učit občanku. Ale opravdu vůbec. Doufám, že je to tím, že jsem občanku měla jen v šestých třídách. Ve škole mají tzv. výběrové a standartní třídy. Během učení v obou typech tříd jsem si kladla hodně otázek ohledně integrace. Opravdu má smysl dávat do třídy autistu, který sám nestíhá a nechápe? Ano, rozvíjí to sociální cítění ostatních dětí, kteří se mu v hodinách snaží pomáhat, ale je to na úkor vědomostí žáků celé třídy, protože se jede pomalejším tempem. Oproti tomu má smysl integrovat žáky do klasických ZŠ když jsou pak zařazeni do standartních tříd a ti nejlepší jsou „vyzobáni“ a sloučeni do výběrové třídy?
812	184	občanská výchova a výchova ke zdraví	4	1	1	1	1	-1	1	1	Na praxi mi hned první den paní zástupkyně ukázala školu, vzdělávací i program a představila principy podle, kterých se škola snaží vychovávat a vzdělávat své žáky. Náslechy, které jsem zatím ve škole absolvovala byly velice přínosné. Byla jsem se podívat i na některé jiné hodiny než je moje aprobace. Škola má ve svých třídách snížený počet žáků, aby se pedagog každému mohl více věnovat. Teoreticky jsem to považovala za výhodu ať už z pohledu, že žáci se speciálními potřebami měli více učitelovi pozornosti tak mi i přišlo, že v takové třídě bude snazší udržet kázeň a s žáky pracovat. Překvapilo mě, že opak byl pravdou a kázeň byla (až na jednu výjimku) v každé hodině uvolněnější než ve velkých třídách (s +- 30 žáky) které jsem zažila. Žáci se nehlásili, ale všechno vykřikovali mnohdy jeden přes druhého a zcela nesouvisející věci s tématem. Značně mě překvapilo, jak velký šum může vzniknout ve třídě, kde je (díky absenci spolužáků) pouhých pět dětí. A žádný z pedagogů nijak výrazněji nezasáhl. Do budoucna se chci zeptat paní ředitelky, je-li to způsobeno tím, že jsou pedagogové mírní sami o sobě nebo je-li to nějaký princip „svobodné výchovy“, který škola preferuje. Na škole se mi velice líbí, že si skutečně zakládá na spolupráci s rodiči. Což je patrné i v každodenním chodu školy. Pedagogové, se kterými sdílím kabinet si moc chválili rodiče, že skutečně s nimi spolupracují na výchově i vzdělávání tak, aby škola doplňovala výchovnou a vzdělávací funkci rodiny. Někteří porovnávali situaci s jinými školami, kde pracovali a rodiče s učiteli nespolupracovali, ale bojovali. Jsem ráda, že existuje škola, kde je možná kooperace rodičů a učitelů.
813	184	občanská výchova a výchova ke zdraví	5	1	1	1	1	-1	1	1	O velké přestávce musí všichni povinně na dvůr. Skoro za jakéhokoli počasí. Až postupně vidím, jak taková drobnost může prospívat běžnému chodu hodin. Žáci se vyběhají nebo minimálně projdou. Vzhledem k tomu, že 99 % žáků vozí rodiče do školy autem, tak ráno se moc neprojdou. Pak mají 6 hodin sedět v klidu ve škole a poté pro ně přijedou rodiče opět autem. Myslím si, že tento nedostatek pohybu se projevuje i v hodinách. Sice po velké přestávce se stává (více méně pravidelně), že někteří žáci přijdou do hodiny pozdě, protože se jim z dvorku nechtělo, ale jsou pak psychicky odpočatější a připravenější zase „pracovat hlavou“. Toto hodnotím jako veliký klad školy. Když jsem nastupovala na VŠ nepovažovala jsem vysokoškolské vzdělání pro učitele za příliš zásadní. Myslela jsem si, že základku by odučil každý. Na těchto praxích jsem poprvé viděla, jak vypadá hodina, kterou učí neaprobovaný učitel. Nemyslím si, že to byla vina učitele, kdybych teď měla odučit chemii, podala bych podobně tragický výstup. Teď si uvědomuji, jak důležité je mít vystudovaný předmět, který se chystám učit. Učení ve třídách se sníženým počtem žáků je úplně o něčem jiném. S žáky se dá lépe pracovat, na každého zbyde čas, aby se mohl k tématu vyjádřit, nemusí se sahat k frontálce, protože v takovémto počtu žáků je v podstatě kdykoli možné vést diskusi nebo pracovat ve skupinkách i při tématech, která jsou náročná a je zapotřebí, aby se učitel jednotlivým žákům více věnoval. Líbí se mi také, že při 15 žácích ve třídě je možné kreativně manipulovat s lavicemi, což mnohdy dá výuce zcela jiný ráz. Zkoušeli jsme lavice do U, čtvercově lavice naproti sobě, všechny lavice v jedné řadě apod. Značný rozdíl jsem pocítila také u náslechů. Na hodinách, kde učitel vyučoval klasickou frontální výukou, byl můj největší zájem neusnout (proč poslouchat to, co už jsem jednou, stejným způsobem, slyšela, když jsem sama byla na ZŠ) oproti tomu zeměpisář, který při vyučování používal skupinové práce a spoustu dalších aktivit, měl hodiny zajímavější, a to i co do obsahu učiva, kolikrát jsem se i sama přiučila novým informacím a dovedu si představit, že hodina bavila nejen žáky, ale i vyučujícího.
814	185	biologie	1	1	1	1	1	1	1	2	Mám za sebou první zkušenosti s pedagogickou praxí na základní škole. Hlavním úkolem na začátku bylo domluvit se, kdy na praxi budu docházet. Ve čtvrtek 11. 10. jsem se měla ve škole sejít se svým provázejícím učitelem a na všem se domluvit. Najít správnou školu, dojet tam a poté najít ředitelnu, to jsem zvládla bez problému. Trochu se mi ulevilo, když jsem se tam potkala s dalšími studentkami, které šly také na praxi. Ze začátku to bylo malinko zmatené a měla jsem chvíli pocit, že je ve škole lehce zaskočilo, že jsme přišly zrovna dneska. Byl to možná jen můj pocit způsobený tím, že ke mně přidělený provázející učitel na mě neměl moc času, jelikož neplánovaně suploval vyučovací hodinu. Na první dojem byl ale milý a domluvili jsme se, že se za ním stavím v pondělí ráno, kdy bude mít více volno. V pondělí jsem tedy přišla a první větu, kterou mi oznámil bylo: „Jé, já jsem na tebe zapomněl, ale pojď.“ Měla jsem z toho pocit, že nejsem na té škole úplně vítána a spíš jsem pro něj jakousi starostí navíc. Po krátkém rozhovoru a ujasnění toho, co tam mám vlastně dělat, jsem z toho měla již o něco lepší pocit. Zatím jsem si úplně nezvykla, že po mně chce abych mu tikala, což je sice přátelské gesto, ale vzhledem k věkovému rozdílu mezi námi to pro mě není úplně přirozené, ale myslím, že se to časem zlepší až se budeme více znát. Na samotnou praxi jsem se dostavila ve čtvrtek. Spočívalo to v náslechu vyučovacích hodin a opravě sešitů. Také jsem se seznámila s paní učitelkou, u které mám praxi v předmětu Člověk a zdraví, která je shodu okolností ve stejném kabinetě, jako pak učitel na přírodopis. Bylo mi oznámeno, že mám štěstí, že jsem „vychytala“ nejlepší kabinet a opravdu to vypadá, že tam rozhodně nebude nuda, i když do konverzace týkající se vsázení na hokej se zatím zapojit neumím. Nepříjemně mě překvapilo, jakým způsobe se učitelé v kabinetě vyjadřovali o dětech, které učí, což tady v mezích slušnosti raději konkrétně popisovat nebudu. Sama již mám nějakou zkušenost s prací s dětmi a chápu, že je někdy potřeba si postěžovat, ale rozhodně si nemyslím, že je vhodné mluvit o nich za použití dosti vulgárních výrazů směřovaných jak ke konkrétně jmenovaným žákům, tak i k celé třídě. Necítila jsem se z toho důvodu v tomto kabinetě úplně příjemně a přemýšlela nad tím, jak bych takovouto situaci řešila, když bych na škole byla zaměstnaná jako učitelka. To, že já sama bych se o žácích, které učím, takto vyjadřovat nechtěla je jedna věc, ale věcí druhou je to, že bych musela poslouchat, jak se o nich takto vyjadřují ostatní učitelé, což mi nebylo příjemné ani v případě, že ty žáky osobně neznám. Oba učitelé, u kterých jsem byla na náslechu hodiny, mají dle mého názoru celkem přirozenou autoritu a třída je respektuje. Líbil se mi přístup paní učitelky k žákům 9. třídy, protože se s nimi bavila spíše jako s dospělými než s dětmi, což je pro dospívající děti asi poměrně důležité. Líbilo se mi také to, že paní učitelka na opravování sešitů a chyb v písemkách nepoužívá červenou propisku, která podle jejích slov vzbuzuje v dětech pocit strachu a nátlaku. Místo toho používá růžovou nebo zelenou, a i mně přišlo, že tyto barvy na první pohled nepůsobí v sešitě při opravě chyb tak agresivně. Celkově se zatím se školou a s učiteli seznamuji a mám z toho všeho rozporuplné pocity, i tak jsem ale zvědavá, jak to bude nadále pokračovat, a co se odehraje další čtvrtek. Jsem přesvědčená o tom, že tyto praxe budou rozhodně přínosnou zkušeností.
815	185	biologie	2	1	1	1	1	1	1	2	Ve škole se již cítím o něco lépe než ze začátku. Zatím jsem byla na násleších a opravovala sešity. Děti si v biologii nepíší zápisy, ale pouze si vlepují vytisknuté papíry do sešitu a dopisují si slova nebo slovní spojení. Dává to tak prostor panu učitelovi věnovat se více probírané látce, protože žáci netráví celou hodinu pouze psaním. Stejně v dnešní době už se ručně tolik nepíše a pro trénovaní psaní stačí asi hodiny češtiny. Avšak dříve byl sešit jakousi vizitkou žáka, sama si pamatuji, jak jsem si ráda vybarvovala nadpisy atd., což se v této formě zápisů lehce ztrácí a rozvoj pečlivosti a případně kreativity je tímto stylem zápisů potlačen. Vlastně jsem se ještě nerozhodla, jestli se mi tento typ zapisování látky líbí nebo ne, má to své nevýhody ale i pozitiva. Jako negativum vidím i ekologickou stránku, jelikož musejí mít ohromnou spotřebu papíru. Jednou za týden učitel sešit vybere a kontroluje, jestli si žáci doplnily a nalepily všechny zápisy, případně dokreslily nějaké obrázky či schémata, které měly za úkol. Můj provázející učitel mi tuto práci přidělil, je to pro mě poprvé kdy dětem píši známky. Avšak známkovat právě úpravu sešitů není úplně jednoduché, protože to není, jak známkovat písemku, kdy by mi učitel řekl přesná kritéria pro známku. Přijde mi, že je to trošku subjektivní a jelikož žáky, kterým známky dávám, vůbec neznám, tak je to pro mě zcela anonymní. Avšak když si nejsem jistá, jakou známku mám za sešit adekvátně přidělit, vím, že se můžu učitele zeptat. Také chce, abych jim k známce psala, za co ji dostali, např. špatná úprava, chybí zápis z fotosyntézy atd. což mi přijde fajn postup. Můj provázející učitel je docela „šoumen“ a když jsem s ním přišla do 8. třídy na hodinu biologie, ve které jsem ještě nebyla, představil mě žákům jako inspekci z ministerstva, nijak mi to nevadilo, třída se pobavila a bylo jim jasné, že to není pravda. Učitel mi také např. ukázal, jak se zapisují známku do elektronického systému, jak funguje atd., za což jsem byla ráda, protože jsem to samozřejmě nikdy nedělala. Sám se nabídl, že mi to ukáže, že se mi to bude jednou hodit, což bylo milé. Tato základní škola je s rozšířenou výukou matematiky a podle slov ředitele výběrová, říkal, že používají učebnice pro víceletá gymnázia atd. Zatím jsem se zde nepotkala s žádným integrovaným žákem či asistentem pedagoga, ale samozřejmě jsem viděla velmi omezené množství tříd. Samotní žáci ke mně přistupují naprosto v pohodě, když se jich na něco zeptám, nemají problém mi odpovědět, půjčit sešit atd. Nesetkala jsem se mezi nimi s nějakým nepříjemným přijmutím, poznámkou nebo tak. Z dětí mám opravu příjemný a milý pocit, díky čemuž nemám zatím nějakou velkou obavu z hodin, které povedu já. Přemýšlela jsem o tom, jaké by to bylo na jiné základní škole, jestli zde hraje nějakou roli to, že se jedná o matematické třídy, jestli jsou to tím pádem ukázněnější, nebo jestli je to tím, že učitel má přirozenou autoritu, a proto je jejich kázeň, dle mého názoru, v hodinách je dobrá.
816	185	biologie	3	1	1	1	1	1	1	2	Když jsem přišla tento týden na praxi, zjistila jsem, že v jedné z hodin přírodopisu píší žáci písemku na celou hodinu. Jejich učitel říkal, že mu přijde zbytečné, abych tam chodila, že se mi pokusí najít něco jiného, co bych mohla dělat než půjdu na další hodinu. Pomáhala jsem tedy jiné učitelce přírodopisu opravovat písemky, ale nakonec místo opravování jsme celou dobu strávily povídáním. Byl to pro mě opravdu přínosný čas, který i zpětně vnímám velmi pozitivně a myslím, že jsem se díky tomu i více sblížila s dotyčnou paní učitelkou, která je mojí provázející pro praxi v předmětu Člověk a zdraví. Mimo jiné jsme se bavily o školách v přírodě a celkově o školních výletech. O tom, jak se takový výlet organizuje, a že vše je vlastně hlavně na třídním učiteli. Zmíněná paní učitelka je momentálně třídní deváté třídy a je si vědoma všemožných rizik, které mohou v průběhu různých výletů nastat. Sama zavzpomínala na to, jak na výletě v prváku na střední šli v noci s kamarádkami tajně do města – teď ji děsí, že by něco takového udělaly její holky ze třídy. Říkala, že s nimi například nechce jet do chatek, ale raději je bude mít všechny v jedné budově, jelikož se jí to zdá bezpečnější. Přijde jí lepší, když budou přebíhat z pokoje do pokoje než z chatky do chatky. Co na tomto osobně považuji za důležité a oceňují na paní učitelce je to, že se dokáže vžít do žáků a představit si sebe v jejich věku. Velmi se mi líbí její celkový přístup k dospívajícím dětem. I během výuky s nimi jedná většinou s respektem, otevřeně a nechová se k nim jak k „malým dětem“. Další věcí, nad kterou jsem se během posledních praxí zamýšlela, jsou mobily. Na „mé“ základní škole mají žáci mobily během výuky i o přestávkách zcela zakázány. Pokud ho někdo používá, porušuje tím školní řád a mobil mu je do konce dne zabaven. Mobily jsou podle mě věčným tématem nejen ve školách, ale i v dalších organizacích, které pracují s dětmi a mládeží. Z vlastní zkušenosti z pozice vedoucí skautského oddílu vím, že není jednoduché najít způsob, jak na jednu stranu učit děti s mobilem pracovat s rozmyslem a na druhou stranu nespadnout do toho, že výrazně narušují průběh programu/výuky. Zajímavé je, že na táboře jsme nechaly dětem prostor, ať si samy zvolí pravidla týkající se používání mobilu a ony samy se rozhodly, že jej nesmí během dne používat. Zamýšlím se nad tím, jestli je úplný zákaz mobilů ve škole řešením. V mém ideálním světě by škola měla učit děti pracovat s mobilem uvážlivě, aby samy dokázaly odhadnout míru jeho používání a byly si vědomy toho, jaké to má negativní i pozitivní důsledky. Samozřejmě chápu, že je to nesmírně těžký až nereálný úkol, který se týká celkové výchovy. Sama se k zákazu mobilu na základních školách přikláním, ale nebráním se jejich smysluplnému a cílenému zapojování do výuky. Zaujalo mě, že ve spoustě třídách druhého stupně (nejsem si jistá, jestli ve všech) je kulečník nebo fotbálek, který mohou žáci z oné třídy o přestávkách hrát. Když jsem se jednoho z učitelů ptala, kde vznikl nápad na to, že se kulečníky pořídí do tříd, tak mi řekl, že to souviselo právě se zákazem mobilů. Tyto hrací stoly byly prý pořízeny s myšlenkou, aby se žáci o přestávkách nenudili, když teda nemohou používat ty mobily. Můj osobní názor na to je víceméně pozitivní a nevidím důvod proč by kulečník nebo stolní fotbálek nemohli o přestávce hrát, ale nepodceňovala bych děti v tom, že by se bez mobilu nedokázaly samy zabavit i jinak.
819	186	speciální pedagogika	1	2	2	1	2	-1	2	1	Má první hodina, kdy jsem učila matematiku na praxi (v tandemu). Ano samozřejmě, s dětmi jsem pracovala tolikrát (praxe v MŠ, ve ŠD a další), nikdy jsem však neučila matematiku. „Co já jim tam budu sakra přednášet?! – Integrály asi ne že jo.“ Téma naší hodiny bylo opakování mocnin a odmocnin. Co tu budu povídat, zodpovědně jsem studovala celý den učebnici pro ZŠ, abych tušila, co ty děti mají probrané a co jsou schopné spočítat. Přípravu jsem tedy určitě nijak nezanedbala, detailně jsem si vypsala všechny příklady, co s dětmi chci spočítat a paní učitelce jsem přípravu včas poslala. Během hodiny jsme s paní učitelkou sehrály scénku: Paní učitelka byla realitní makléř a já od ní kupovala čtvercový pozemek na čtvercový domeček s určitou délkou strany. Na toto téma jsme měly více příkladů – plot kolem celé zahrady, kolik by toto celé stálo korun a další. Jak jste si mohli všimnout z úvodu reflexe, ano byla jsem opravdu hodně nervózní. Večer před hodinou jsem vůbec nemohla usnout. Pořád jsem myslela na to, proč zrovna mě by ty děti měly poslouchat, když se u nich ve třídě objevím jednou za týden a ještě v podstatě jen desetkrát. Než jsem se stihla dotrápit s touto myšlenkou, už tu byly další. „Pochopí mě ty děti, když jim budu opakovat, co je to mocnina a odmocnina?“ „Nebudou zlobit, když já budu mluvit a budu se jim snažit něco vysvětlit?“ „Nebudou mít ze mě srandu, jsem mladá a „jenom“ studentka.“. Ráno to bylo snad ještě horší. Střevní potíže z nervozity se dostavily. „Sakra, co já tam budu dělat?!“ Dozor na chodbě před první hodinou mi mysl zaměstnal natolik, že jsem se pomalu přestávala bát. A najednou tu byla hodina v osmé třídě a náš tandem. Když jsme přišly do třídy a začaly hrát s paní učitelkou scénku nebyla jsem už vůbec nervózní. Děti zaujatě koukaly, co to děláme. Nikdo nevyrušoval, všechny jsme zajímaly. Ve chvíli, kdy jsem děti poprosila o pomoc při výpočtu odmocniny se nadšeně hlásily. Sami dokonce rády zopakovaly, co to mocnina a odmocnina je. Hodina mě moc bavila a myslím, že nejen mě, ale celou třídu. Byla jsem opravdu ráda, za průběh celého vyučování a pociťovala jsem radost a štěstí. Tandem byl úspěšný i v paralelní třídě, a tak paní učitelka usoudila, že příští hodinu si můžu už zkusit učit úplně sama. Moc se těším na další hodinu a už teď jsem zvědavá, jak to celé bude probíhat. Jestli se třeba ona nervozita nedostaví i za týden?
820	186	speciální pedagogika	2	2	2	1	2	-1	2	1	Moje první odučená hodina – 8. ročník, učivo: Pythagorova věta. Protože jsem minulý týden učila v tandemu spolu s paní učitelkou, nebyla jsem již tolik nervózní. Samozřejmě, čekal mě den studování kapitoly s názvem Pythagorova věta z učebnice pro osmý ročník, abych věděla, co mám dětem říkat. Den před výukou jsem však klidně spala, protože jsem věděla, že mám vše perfektně nastudované a příklady připravené. I při cestě do školy jsem byla stále „v pohodě“, ale jakmile jsem vstoupila na půdu školy, přišlo to. Fakt jsem se bála. Průběh vyučování: Paní učitelka nejprve dětem vybrala pracovní sešity, ve kterých měly domácí úkol a pak mi předala slovo. To mi nahrálo a nervozita ze mě pomalu začala opadávat. Věděla jsem totiž, že bude celou hodinu opravovat, a tak si nebudu připadat tolik kontrolovaná, než kdyby si sedla do poslední lavice a bedlivě mě sledovala a jen si zapisovala, co dělám. Paní učitelka je moc milá a hodná, nemyslím to nijak proti ní, ale zkrátka mi to není příjemné, pokud mě někdo při činnosti takto pozoruje. Od chvíle co jsem poprvé promluvila na děti, jsem na nervozitu úplně zapomněla. Děti ochotně odpovídaly na mé dotazy, hlásily se a byla jsem fakt ráda, že mému vysvětlování probírané látky porozuměly. Hodina mi přišla velice úspěšná, i proto že jsem více méně stihla všechny příklady podle plánu. Měla jsem tedy radost i z toho, že už začínám mít lepší odhad při dělání příprav. Tuto hodinu jsem ještě opakovala v paralelní třídě. V této třídě bylo o mnoho méně dětí, ale připadlo mi, že tyto děti měly menší zájem o probírané učivo. Zasekli jsme se na základních příkladech, děti jim ne a ne porozumět, přitom jsem vše přednášela podobně jak v předchozí třídě. Znervóznilo mě to, protože jsem měla z té hodiny pocit, že některé děti probírané látce moc neporozuměly a že moc nepochopily, co jsem jim chtěla předat. Jiní žáci se však ke konci hodiny začali pomalu „chytat“ a látce rozumět. Jsem moc ráda, že hodiny proběhly přesně v tomto sledu, protože kdyby tomu bylo naopak, tak bych z toho byla fakt nešťastná a myslela bych si, že látku neumím vysvětlit a dobře podat dětem. Takto je alespoň vidět, že každá třída od třídy, stejně tak jako žák od žáka potřebuje svůj individuální přístup a dostatečný čas na pochopení učiva. Někomu to prostě trvá déle, ale to přeci nevadí. Důležité je, jestli to pochopí a naučí se znát.
821	186	speciální pedagogika	3	2	2	1	2	-1	2	1	Tato reflexe bude pojednávat o hodině vyučované v osmé třídě – opakování na mocniny, odmocniny a Pythagorovu větu, v níž jsem měla hospitaci. Ve třídě mám holčičku s Aspergerovým syndromem a dyskalkulií (3.stupeň podpory s individuálním vzdělávacím plánem) a chlapce se zdravotním a tělesným postižením, kterému je nutné důkladně vysvětlil zadaný úkol a dbát na to, že žák chápe a ví co má dělat (3.stupeň podpory s individuálním vzdělávacím plánem a s maminkou jakožto osobní asistentkou ve třídě). Proto jsem tuto třídu vybrala pro hospitaci z oboru speciální pedagogiky. Nyní jsme v 9. týdnu semestru, a tak už i na praxi mám několik odučených hodin, čímž se obohatila má dosavadní zkušenost a nebývám před výukou už tolik nervózní. Když jsem se však dozvěděla o nadcházející hospitaci, tak jsem se začala bát, že nervózní opět budu. Přípravu na hodinu jsem si připravila pro jistotu s týdenním předstihem, proto jsme s paní provázející učitelkou vymyslely „neutrální téma“ jako je opakování dosavadní látky osmého ročníku. Jindy se totiž dozvídám téma hodiny předchozí den, než mám jít učit. Nemoci se kvalitně připravit na výuku by bylo v tuto chvíli pro mne nemyslitelné. (Učím čtvrtky od 8:00 a ve středu mám svou školu na fakultě do 18:40. Nic své provázející učitelce tímto určitě nechci zazlívat a chápu, že ona týden dopředu prostě neví, co stihne všechno se žáky probrat.) Jak jsem se pomalu blížila ke škole, začínalo mi to docházet. Když jsem se však před školou rozhlédla, hned jsem si všimla paní doktorky a vyzvala ji, ať jde se mnou do školního kabinetu. Do začátku vyučování zbývalo asi 15 minut, celou tu dobu jsme si spolu povídali a já úplně zapomněla na výuku a na svou nervozitu. Bylo to moc milé a příjemné a ani při výuce jsem díky tomu nebyla nervózní a neměla z ničeho strach. Pro děti jsme měla zábavný program formou aktivit ve skupinách, byli nadšeni a zdálo se mi, že je hodina bavila. Děti se snažily, ve skupinách spolu spolupracovaly, protože byly rádi, že výuka neprobíhá klasicky. Také se těmito aktivitami a pohybem po třídě po ránu rozhýbaly. Hodina mi přišla jako velice příjemná a přínosná pro všechny zúčastněné. Mou zkušenost s hospitací hodnotím tedy jako velice kladnou. Také jsem ráda za takovouto prvotní zkušenost, protože teď vím, že se v budoucnu už hospitace nemusím nijak obávat.
823	186	speciální pedagogika a hudební výchova	5	2	2	1	2	-1	2	1	Při druhé hodině českého jazyka v ZŠ speciální Svítání, ve druhé třídě, se najednou při vyplňování doplňovačky rozbrečel hoch. Paní asistentka ho odvedla ze třídy a situaci s ním řešila. Stalo se to, že chlapci do rána zemřel tatínek. Prý se neprobudil, z ničeho nic, nedýchal. U hocha doma byla tedy ráno záchranka a následně i pohřebáci. Když jsem o tomto slyšela, tak jsem si zprvu myslela, jestli třeba nemá kluk bujnou fantazii, nebo jestli se mu to nezdálo. Nicméně, když jsem přišla na praxi za týden, tak mi paní asistentka potvrdila, že to byla pravda a že chlapci otec opravdu zemřel. Maminka prý poslala do školy v ten den zprávu, že syna vyzvedne déle z důvodu úmrtí v rodině. Ale to, proč o tom píšu tuto reflexi je, že mě zaráželo řešení této situace z pohledu dospělých. V této třídě je dohromady 8 dětí, 1 paní učitelka, 2 paní asistentky a byla jsem tam i já. Chvíle, kdy paní asistentka chlapce odvedla za dveře a situaci s ním řešila mi přišla naprosto v pořádku. Nicméně, když se pak vrátili do třídy, tak se spolužáci začali hocha jednotlivě vyptávat, co že se tedy stalo. Tak on chudák každému postupně sděloval smutnou zprávu. Mezi tím si o tom začaly povídat paní asistentky mezi sebou a později se přidala i paní učitelka. O následující hodině matematiky paní učitelka dala hochovi jiné zadání, při kterém i vymalovával. Na základě tohoto si ostatní děti mezi sebou šuškali „on dělá něco jinýho, aby na to nemyslel“, nebo „on dostal úkol na malování, aby mu to zlepšilo náladu“ a další. Toto chování a celá situace mi nepřišla moc v pořádku. Kdykoliv, kdy by mohl chvíli chlapec myslet na něco jiného, tak se vždy našel někdo, kdo mu to připomněl (i když ne cíleně). Navíc, když se děti jednotlivě ptaly, co se stalo a on jim to evidentně chtěl sdělit, tak nevím, jestli bych se ho na místě paní učitelky nezeptala, jestli třeba nechce všem najednou říci (v kroužku na koberci) co se stalo a takto si o tom promluvit. Nechtěla jsem do této situace nijak zasahovat, bylo to v řešení paní učitelky, ona své žáky zná nejlépe, nejdéle je učí. Ale v této situaci, co popisuji mi bylo hocha líto ještě více.
824	187	anglický jazyk	1	1	1	2	1	1	2	1	První den na praxi jsem byla příjemně překvapená, jakým způsobem se mě a dalších dvou praktikantek ujal pan zástupce. Provedl nás po škole, představil provázejícím učitelům, řekl spoustu praktických věcí k chodu školy a otevřeně se s námi bavil o tom, co všechno práce učitele obnáší. Oba provázející učitelé jsou velmi ochotní a vstřícní sdílet se mnou své zkušenosti. Paní učitelka angličtiny mi dává cenné rady, které se jí osvědčily, ale zároveň mi je nevnucuje. Učitel matematiky je ovšem méně otevřený jiným výukovým metodám, než jaké sám provozuje. Ve výuce zásadně používá interaktivní tabuli, především z toho důvodu, že nachystané materiály potom žákům vloží do školního internetového systému. Při naší první schůzce mi oznámil, že se interaktivní tabuli naučím používat také a budu s ní při hodinách pracovat. Jsem si vědoma toho, že se mám na praxi naučit nové věci, ale trochu mě zaskočilo, že jsem v tomto případě nedostala na výběr, zda vůbec chci používat při výuce technologie nebo ne a jakým způsobem je případně do hodiny zařadit. Myslím, že zrovna v matematice je důležitý systém poznámek a zápisů, který je jistě možné psát i na interaktivní tabuli, ale podle mého názoru by si měl učitel rozhodnout sám, v čem se cítí lépe a co je pro něj přehlednější. Tuhle situaci tedy beru jako výzvu a příležitost se něčemu naučit, ale doufám, že pokud sama uznám, že se mi lépe píše na klasickou tabuli a s tou interaktivní se „nesžiji“, dovolí mi můj provázející učitel vést výuku tak, aby pro mne hodina nebyla více stresující, než je třeba. Obecně mám pocit, že v hodinách matematiky je všechno předem dané a není zde pro žáky prostor pro tvůrčí činnost, což ale také vyplívá z povahy předmětu. Naopak v angličtině žáci tvoří projekty, v každém z nich je prostor pro kreativitu. Z daných témat si žáci vybírají podle toho, co je nejvíce zajímá a o čem by se chtěli více dozvědět. Většinou jsou projekty vytvářeny za účelem procvičení určité gramatiky nebo slovní zásoby. Je tedy dáno, jaké gramatické struktury se v textech nebo povídání objeví, zbytek ale žáci zpracují podle toho, s čím se jim dobře pracuje. Zatím na mě hodiny angličtiny působí uvolněněji, tím ale nechci říct, že by ty z matematiky byly horší. Učitel nutí žáky nad problémy přemýšlet a využívat poznatky, které už získali v nižších ročnících. Je zde kladen důraz na něco úplně jiného než v angličtině a musím přemýšlet nad tím, zda jsou tyto dva předměty svou povahou opravdu tak odlišné nebo mají něco společného.
825	187	anglický jazyk	2	1	1	2	1	1	2	1	Žáci na druhém stupni jsou v angličtině rozděleni do čtyř skupin, z nichž první dvě jsou výběrové a třetí a čtvrtá skupina sestává z dětí, jejichž znalost jazyka je na horší úrovni. Mám možnost být přítomna v hodinách všech těchto skupin a líbí se mi, jak jim učitelka výuku přizpůsobuje. Když jsem se s ní bavila o metodách hodnocení při zkoušení, překvapilo mě, že přestože u každé skupiny jsou cíle trochu odlišné, způsob hodnocení tomu příliš neodpovídá. Paní učitelka při ústním zkoušení neopravuje chyby jako např. koncovku –s ve třetí osobě jednotného čísla, a to u všech žáků bez rozdílu. Na jednu stranu je to jistě spravedlivé a nikomu se nestraní, ale přemýšlela jsem o tom, zda žáci později na tento přístup nedoplatí, pokud se budou chtít jazyku věnovat více. Neupozorňování na chyby jim podle mého názoru může v budoucnu uškodit, především dětem z výběrových skupin. U třetí a čtvrté skupiny je cílem děti rozmluvit a jazykově vybavit tak, aby se v cizině domluvili, a v tomto případě takovou metodu hodnocení chápu. Bezprostředně po rozhovoru s učitelkou jsem zastávala názor, že bych minimálně v prvních dvou skupinách chyby opravovala, potom jsem ale začala přemýšlet nad typickým českým „než abych udělala chybu, to radši neřeknu nic“. Je asi pravda, že úkolem učitelů jazyků na základní škole je děti motivovat k tomu, aby se nebáli mluvit, i když si nejsou jistí. Zatím jsem však nedošla k jasnému závěru a ráda bych si o tomto přístupu s vyučující ještě promluvila. Druhá věc, o které v souvislosti s praxí poslední dobou často přemýšlím, je používání češtiny v hodinách angličtiny. Před rokem jsem na fakultě absolvovala volitelný předmět Výuka dětí, kde jsem několikrát slyšela, že je důležité i na ty nejmenší děti mluvit od začátku anglicky a nepoužívat mateřský jazyk, protože si děti rychle navyknou a při současném používání „body language“ velmi brzy přestanou mít problém s porozuměním. Hned první hodina na praxi mi ale ukázala, jak je to ve skutečnosti. Ve výběrové skupině sedmých tříd se probírala geografie a historie Velké Británie a 90% hodiny učitelka mluvila česky. Po hodině mi říkala, že by výkladu v angličtině děti nerozuměly. Myslím si, že určitá část hodiny by mohla být vedena v angličtině i při probírání takto složité látky, a to s pomocí různých videí a obrázků promítané na plátně, jímž disponuje každá třída této školy. Moc se mi líbilo, jak učitelka do výkladu zakomponovala své osobní zkušenosti a postřehy, které by v angličtině asi neměly pro žáky takové „kouzlo“. Na druhou stranu ale hodně pracovali s mapou a to je podle mého názoru činnost, při níž si žáci mohou procvičit důležitá slovíčka. Chvílemi jsem totiž měla opravdu pocit, jako bych byla na náslechu v hodině zeměpisu. Následující hodinu žáci mezi sebou mluvili o významných událostech a místech Velké Británie v angličtině a je pravda, že svými jazykovými schopnostmi dokázali pokrýt jen zlomek informací, které si minule vyslechli. Myslím si však, že musíme vidět rozdíl mezi aktivním použitím naší slovní zásoby a pouhým přijímáním informací, které může být navíc obohaceno o různé podpůrné materiály a udělat tak výklad srozumitelnějším a lépe pochopitelným. Pro žáky je také důležité naučit se domýšlet si význam slovíček, kterým třeba úplně nerozumí a vypořádat se tak s náročnou situací. Samozřejmě to nesmí být na úkor kvality informací, které dostávají. Z mého pohledu je tedy nejtěžší najít rozumný způsob, jak angličtinu ve výuce používat i při složitějším výkladu. V zásadě podporuji názor „čím více angličtiny, tím lépe“ i v tomto případě.
826	187	anglický jazyk	3	1	1	2	1	1	2	1	Ráda bych se v následujícím příspěvku zamyslela nad vztahem učitele a žáka. Moje provázející učitelka angličtiny se netají tím, že se s žáky snaží mít přátelský vztah, což bylo v mé přítomnosti naopak odsouzeno provázejícím učitelem z druhého předmětu. Oba se mi snaží předat své zkušenosti, ale jejich přístupy jsou hodně odlišné a je opravdu těžké v nich hledat něco společného. Musím říct, že jsem se za dobu své praxe ztotožnila s přístupem paní učitelky angličtiny, ale zároveň v něm našla spoustu slabin, které mohou způsobit více škod než užitku a na kterých budu muset zapracovat, abych si takový vztah k žákům mohla dovolit realizovat i já. A přestože oba již zmíněné přístupy skutečně nemají mnoho společného, můžu si do budoucna něco vzít z obou z nich. S lidmi, se kterými denně přicházím do kontaktu a jimž se snažím něco předat, je podle mého názoru nezbytné si vytvořit nějaký vztah. Je to důležité proto, že žáci poté vnímají učitelovu individualitu a nepokládají ho za pouhého zprostředkovatele informací. S vytvářením toho vztahu ale může velmi rychle nastat situace, kdy učitel neodhadne hranice a ztratí autoritu, kterou je pak hodně obtížné získat zpět. Před první hodinou angličtiny, kterou jsem měla odučit, by mě vůbec nenapadlo, že bych hned při prvním setkání měla na děti zvyšovat hlas. Tato hodina ale nebyla příliš efektivní právě kvůli tomu, že jsem na žáky chtěla být jenom příjemná. Když jsem si poté rekapitulovala, co se v hodině dělo a proč spoustu věcí nefungovalo, došla jsem k závěru, že chladný přístup učitele matematiky není vůbec tak zcestný, jak se mi zpočátku zdálo. Když jsem pak pozorovala hodiny angličtiny, snažila jsem se zaměřit na to, jak učitelka řeší situace, kdy je ve třídě neklid a žáci nejsou koncentrovaní. Přestože hned na začátku navodila příjemnou atmosféru, později během hodiny se neostýchala úplně přerušit hodinu a velmi důrazně žákům vysvětlila, že i zábavné hry nebo jakákoli aktivita v hodině angličtiny má nějaký účel a pokud si toho nebudou žáci vědomi a nebudou podle toho pracovat, nemá taková hodina vůbec cenu. Díky tomu, že se učitelka děti snaží neustále motivovat a vysvětlovat jim, proč je angličtina nezbytná, i když dělají chyby a jsou nejistí, žáci díky vztahu, který si k nim učitelka vytvořila, ví, že se o ně zajímá a snaží se jim něco důležitého předat. Tato technika zjednání si kázně ve třídě tedy většinou velmi dobře funguje právě díky vzájemnému respektu a důvěře. Přestože to pro mě bylo hodně těžké, po rozhovoru s učitelkou na toto téma jsem se snažila podobný přístup uplatňovat i já a hodiny byly opravdu mnohem efektivnější a pro děti určitě přínosnější. Myslím si, že žáci cítili, že mám zájem se jim věnovat a snažila jsem se je hodně motivovat, ale zároveň opravdu museli spolupracovat a když tomu tak nebylo, nepokračovala jsem v hodině do té doby, než jsem se ujistila, že si jsou vědomi toho, co děláme, proč to děláme a k čemu směřujeme. Zároveň si myslím, že náš přátelský vztah, který jsme i během jen několika málo hodin zvládli navázat, tím neutrpěl. Určitě mám před sebou ještě spoustu hodin, se kterými nebudu spokojená, protože budu muset zvyšovat hlas a být „chladná“ mnohem častěji, než mi je příjemné. Ale jsem ráda, že mi tato zkušenost ukázala, jak moc je to potřeba. Zjistila jsem, že přátelský přístup funguje, když jsou dány jasné hranice a učitel si je neustále vědom své úlohy.
827	187	matematika	4	1	1	2	1	1	2	1	Na praxi je v rámci matematiky mým provázejícím učitelem ředitel školy, který učí pouze několik hodin týdně, takže současně chodím na náslechy ještě k jiné paní učitelce. Oba vyučující mají hodně odlišné styly, od nichž se odvíjí i atmosféra ve třídě. Mně osobně je bližší přístup pana ředitele, který je sice přátelský a velmi pozitivní, ale má jasně vytyčená pravidla. Paní učitelka je naopak více odměřená, ale pravidla v jejích hodinách příliš nefungují. Vždy má připravený plán na danou hodinu a kontroluje, zda si žáci píší poznámky a počítají příklady. Často se stane, že někdo dělá to, co nemá, a vůbec danému učivu nevěnuje pozornost. V takových případech učitelka zasahuje, až na jednu výjimku. Ve třídě je žák s lehkým mentálním postižením, který očividně potřebuje asistenta pedagoga. Tento žák se občas „zasekne“ a neví, co má dělat dál. Přihlásí se, učitelka k němu přijde a většinou řekne něco ve stylu „No, a podívej se na tabuli, jak to mám já, udělej to taky tak.“, přičemž v půlce věty už se vrací zpátky ke katedře. Naproti tomu je ale velmi ochotná, když se přihlásí někdo jiný, a nabídne takovému žáku doučování o přestávce nebo po vyučování. Přemýšlela jsem nad situací paní učitelky a musím přiznat, že mě její přístup velmi zklamal. Když se žák se SPÚ v hodině přihlásil podruhé, dala jasně najevo, že narušuje průběh hodiny. Nicméně poté se asi pětkrát během pár minut přihlásil jiný žák, k němuž přistupovala naprosto odlišně a snažila se mu danou látku vysvětlit přímo v hodině. Poté mu nabídla doučování o přestávce. Přestože je podle mého názoru takový přístup špatný, je nutno brát v potaz, že paní učitelka se nemůže všem téměř třiceti žákům věnovat individuálně a musí respektovat určitý časový harmonogram učiva. Zmíněný žák by ale vše zvládal bez větších problémů, pokud by měl u sebe někoho, kdo by ho občas „nasměroval“. Na konci jedné hodiny za ním do třídy přišla asistentka pedagoga, ale pouze se ho zeptala, jestli bylo všechno v pořádku. Myslím si, že v takových případech je práce asistenta pedagoga velmi důležitá, zažila jsem to už na předchozí praxi, kde vše fungovalo skvěle. Bohužel, v tomto případě je žák často ztracený, přestože stačí, aby mu někdo občas vysvětlil, jak pokračovat v zápisu nebo co je jeho úkolem. Obávám se, že přístup paní učitelky pouze poukazuje na to, že je ve třídě někdo trochu odlišný, kdo nezvládá „držet krok“. Přestože se řešení této situace zdá být jednoduchým, problém je v tom, že škola nedisponuje příliš mnoho asistenty a vše se většinou domlouvá před hodinou. Zůstává tedy otázka, co v takové situaci může dělat samotný učitel. Pro začátek je určitě důležité přestat žáky škatulkovat a rozhodovat, u koho má cenu učivo vysvětlovat a u koho je to zbytečné. Motivace žáků je dnes velké téma, učitelé si ale musí být vědomi toho, že se týká všech bez výjimky.
828	188	geografie	1	1	1	2	1	1	2	1	Po čtrnácti dnech učení jsem začal zjišťovat, že si nejsem úplně jistý, že skutečně chci být učitel. Nejvíc mě naštvalo, že nemáme praxe už od prvního ročníku, protože zjistit, že tohle povolání dělat asi nechci je trochu pozdě. Navíc jsem zjistil, že tahle škola nás na tuhle práci skoro žádným způsobem nepřipraví. Tři roky se učíme nadbytek faktů, pro případ, že by žák měl záludnou otázku a učitel musí znát odpověď. Jak jsem na praxi zjistil, tak to toho žáka ani nenapadne se zeptat, protože když v sedmé třídě neví, kde je sever, tak ztrácím veškeré iluze a když jsem viděl, jak klesly nároky, tak jsem tomu skoro nevěřil. Kdyby měl náhodou zákeřnou otázku, tak ji v dnešní době najdeme společně pomocí internetu. Přesto že jsem byl upozorněn, že laťka je nízko, tak tak nízko jsem ji nečekal. Problém nastal, když měli v atlase najít Ameriku. Snad pouze 4 dvojice (z cca 15) ji našly. Nakonec jsem musel nadiktovat stránku. Liší se to ale třídu od třídy. Práce s výběrovou třídou je o něčem jiném. Tam chodím odpočívat, protože žáci mají základní, znalosti, které bych u sedmáků předpokládal. Dle mého názoru bychom se měli zaměřit na to, co se na základce učí – jak přizpůsobit učivo věku, naučit se, jak dané učivo vysvětlit, jak vyplňovat administrativu, formuláře a možná by se hodily i hodiny sebeobrany. Díky bohu se nebojím mluvit před lidmi a to je obrovská výhoda ve školství. První na co mě upozorňovali, byl jeden žák, který šikanuje učitele. Paradoxně s ním problém nemám, zřejmě proto, že jsem pro žáky něco nového a nemusí mít svou paní učitelku. Zpočátku se všechny třídy chovaly slušně, byly potichu a nezlobily. To byl, ale začátek. Po 2 týdnech praxe to začíná být „ta třída“, která je ukecaná a začíná mě zkoušet, co vydržím. Bohužel pro ně, jsem souboj vyhrál já. Nečekali, že na ně budu křičet i před učitelkou. Hezky jsem si je srovnal, ukázal pravidla a další hodinu byli všichni naučení a chtěli se nechat dobrovolně vyzkoušet, všichni dostali za 1 a učitelka nevěřila svým vlastním očím, co jsem dokázal se 7. C. Teď se o mně vykládá, že jsem přísný, ale aspoň mám autoritu a nebojím se, že mě „sežerou“. Na druhou stranu mě trochu mrzelo, že jsem po nich musel křičet. Dlouho jsem to zkoušel po dobrém, ale nešlo to. Poprvé jsem začal pořádně přemýšlet o vztahu učitele a žáka. Jaký učitel bych asi chtěl být? Je to těžké. Něco jako jak se oni chovají ke mně tak já k nim. Přátelský vztah, ale jasně určené hranice a meze. Závěrem si pořád říkám, jestli mi to za to stojí. Trávit nekonečně dlouhé hodiny nad přípravami, snažit se zaujmout žáky. Někdy se to dokonce i podaří, ale za jaký plat???? Opravdu mě napadá, že možná pracovat jako pokladní v Lidlu by nemuselo být zas až tak špatné, za zhruba stejný plat, jako je učitelský a hlavně nikdo nepotřebuje dva diplomy.
829	188	geografie	2	1	1	2	1	1	2	1	Asi se ve mně něco zlomilo. Po pěti týdnech praxe a strašném začátku, kdy jsem měl sto chutí se na učení a celou školu vykašlat, zažínám přemýšlet, že možná toto povolání bude hodně náročné, ale dá se zvládnout. Celkem mě i překvapilo, že se změnily mé priority, kdy jsem chtěl užit hlavně zeměpis a anglický jazyk byl na druhém místě „pro lepší kombinaci a uplatnění“. Teď mi připadá, že angličtina vyhrává souboj, ale zeměpis se nevzdává. Na to, jak to bylo náročné ho učit, tak ke konci praxe, to celkem ušlo. Trochu mě mrzí, že praxe máme zároveň se školou a ne samostatně. Mrzí mě to proto, že nebyl čas pořádně na nic ani na školu ani na praxi. Dělal jsem „my best“ ale cítím, že to chtělo oživení hodin. Něco aby to nebyla klasická frontální výuka, něco zábavnějšího. Je škoda, že nám všichni říkají, že hodiny nemají být frontální, ale modernější, lepší. Jenomže 90 % z nás nezažilo nic jiného než tu „klasickou frontálku“ popř. nějaké projekty. Kdyby nám dali nějaké lepší, praktičtější tipy nebo nám předvedli ukázkovou hodinu, tak by to vůbec nebylo špatný. Co mi přišlo ve škole vtipné a na co nikdy nezapomenu, byla zpráva od spolužačky, která mi nevěřila, že žáci neví, kde je sever a jih. Pak sama poznala a uznala, že jsem měl pravdu. Také mám za sebou první opravování písemek a opravit cca 30 písemek není žádná procházka růžovým sadem. Opravování bylo super, ale zabere to takovou spoustu času, že by jeden nevěřil. Je to fakt těžká profese, kdy člověk nemá ani chvíli klidu a dva měsíce prázdnin jsou opravdu málo. Když jsem od učitelů, co už nějaký ten pátek učí, zjistil, za jak dlouho si byli jistí a „zaběhlí“, tak mě to překvapilo a trochu vylekalo. Má představa byla tak dva, tři roky, ale odpověď 10 let jsem opravdu nečekal. Závěrem jen to, že to nevzdám, a učit asi začnu, teda pokud mě nevyhodí ze školy :D :D :D
830	188	geografie	3	1	1	2	1	1	2	1	Praxi si dost užívám. Zjistila jsem, že je opravdu rozdíl učit jednotlivé ročníky. Docela bojuji s tím, že mě nebaví učit šesťáky. Připadají mi jako takový ťunťové něco jako děti z prvního stupně. U sedmáků už to trochu jde, ale až od osmičky to začíná být zajímavé. Děti už něco chápou, jsou docela schopní a samostatní. Zjistila jsem taky, že mě vůbec nebaví učit občanku. Ale opravdu vůbec. Doufám, že je to tím, že jsem občanku měla jen v šestých třídách. Ve škole mají tzv. výběrové a standartní třídy. Během učení v obou typech tříd jsem si kladla hodně otázek ohledně integrace. Opravdu má smysl dávat do třídy autistu, který sám nestíhá a nechápe? Ano, rozvíjí to sociální cítění ostatních dětí, kteří se mu v hodinách snaží pomáhat, ale je to na úkor vědomostí žáků celé třídy, protože se jede pomalejším tempem. Oproti tomu má smysl integrovat žáky do klasických ZŠ když jsou pak zařazeni do standartních tříd a ti nejlepší jsou „vyzobáni“ a sloučeni do výběrové třídy?
833	189	hudební výchova	1	1	1	1	1	1	2	1	Poprvé jsem na praxi byla až 18. října z důvodu zaneprázdněnosti mého provázejícího učitele, je to zástupce ředitele. Ve čtvrtek jsme si teprve domlouvali termíny, kdy bych měla přijít, měla jsem strach, že nestihnu v daném termínu všech 40 hodin ve škole. Po následném naplánování jsem ale přišla na to, že to stihnu. Do výuky jsem se šla podívat hned další den. Šla jsem nejprve do hodiny literatury k 9.B. Chtěla jsem mít nejdřív jen náslech. S provázejícím učitelem jsem probrala cíle hodiny, zaujalo mě, že cíl byl vlastně jenom jeden (ve výsledku ale komplexní). Studenti jsou zvyklí vést si kulturní deník. Je to obdoba čtenářského deníku s tím, že pan učitel jim toleruje i zápisy z absolvovaných divadelních představení nebo zhlédnutých filmů. Cílem bylo, aby studenti po přečtení dvou recenzí dovedli sami definovat jazykové prostředky, které se v tomto slohovém útvaru nacházejí. Bavila jsem se o tom i s provázejícím učitelem, že kdybych sama udělala hodinu, do cílů bych dala asi víc věcí, ale pan učitel mi řekl, že podle něj je toto praktičtější. Studenti si sami přicházejí na látku, kterou by jim on sám mohl nadiktovat a hodinu by to urychlilo, efektivnější je ale podle něho to, aby si sami zažili, jak na to. Studentů bylo ve třídě něco kolem patnácti. Byli velmi ukáznění, věnovali pozornost čtenému textu a posléze se všichni bez problémů zapojovali do formulací jazykových prostředků, které jeden z nich zapisoval na tabuli. Pan učitel mě do hodiny také zapojoval, ptal se mě na doplňující informace, chtěl pomoct s výstižnější formulací (například). Mé pomoci ve výsledku nebylo potřeba, žáci byli opravdu soustředění. Za hodinu jsem opravdu nepoznala a vrtalo mi hlavou, jakto, že mají takový respekt, jakto, že tak dávají pozor. Zatím jsem na to opravdu nepřišla. Ve druhé hodině jsem byla v 8.V na slohu. Dopředu mě pan učitel seznámil s tím, že s nimi má dlouhodobější projekt. Každý si má vymyslet svého hrdinu, který bude mít nějakou fyzickou podobu (bude to např. plyšák) a s ním nafotí různé fotky (pan učitel učí i informatiku) jakoby scény příběhu. Příběh potom převypráví z pohledu zvoleného plyšového hrdiny (například Medvídek Pú je hračka Kryštůfka Robina a večer, až jde Kryštůfek spát, plyšáci pořádají diskotéku a Pú vypráví, že Kryštůfek s nimi ještě na diskotéku nemůže, že je ještě malý, ale až povyroste, tak oni ho to všechno naučí.) Pan učitel mi dal za úkol vymyslet kostru příběhu o dívce a chlapci, jak se zamilují, dívka otěhotní a jak bude probíhat 8 scén v příběhu, poté jsme jednotlivé scény stručně pojmenovali, studenty jsme instruovali a pan učitel dal každé dvojici za úkol vymyslet dialog na jednu scénu. (Dvojice nevěděly, že mají jeden příběh, ve kterém by dialogy měly navazovat.) Téma jsem vymýšlela v první hodině a ve druhé už se úkol realizoval, tudíž to bylo v podstatě bez přípravy, sám pan učitel mi před hodinou řekl, že sám neví, jak to dopadne. Počítali jsme s tím, že to třeba nevyjde. Těchto žáků bylo 13, byli méně ukáznění, ale učit se dalo bez problémů, když dva žáci vyrušovali, pan učitel zvýšil hlas. Protože byl v hodině lichý počet studentů, přidala jsem se k jednomu chlapci a pomáhala mu vymýšlet dialog. Bylo pro mě těžké odhadnout, jak moc mu mám radit, abych mu víc věcí nenadiktovala, snažila jsem mu dát jenom nápad, několikrát se mi povedlo ho na nápad navést, aniž bych mu to řekla. Na konci hodiny jsme dialogy přečetli v pořadí, v jakém měl být výsledný příběh a díky těmto dialogům a přímým řečem žáci sami přicházeli na to, jakou funkci má přímá řeč ve vyprávění. Všechny funkce jsme ale nestihli, nestihli jsme ani upravit všechny dílčí dialogy, aby příběh byl jasný. Po hodině se mě pan učitel ptal, jak to hodnotím, řekla jsem, že na to, že to ve výsledku byla celkem improvizace a téma jsem vymýšlela v předchozí hodině, to vcelku dobře dopadlo, žákům tato tvůrčí činnost pomohla k pochopení podstaty látky. Nestihlo se ale vše. Dost jsme se zdrželi právě při psaní dílčích dialogů. Co se týče mého provázejícího učitele, upřímně jsem si nepředstavovala až tak bezproblémovou komunikaci, snaží se mi poradit ve všem, co potřebuji. Ptal se mě, jestli mi nevadí, když mě bude zapojovat do hodin. Hodně se o všech věcech bavíme, dokonce když jsem seděla v první hodině vzadu v lavici a studenti diktovali jazykové prostředky svému spolužákovi, zeptal se mě, v čem vidím výhody toho, že jeden z nich píše, a v čem jsou nevýhody. Ve třídě se díky němu nejsem nervózní, je to všechno klidné, žáci nebyli pod tlakem, já jsem nebyla pod tlakem. Když jsme se domlouvali na příští týden, řekl mi, že ve čtvrtek a v pátek má dovolenou, ale kdybych chtěla, mohla bych s 8.V dokončit nedokončenou práci s dialogy i bez něho, jenom že by mu vadilo, že mě neuvidí, že mi nebude moct dát zpětnou vazbu, tak že bych mohla hodinu natočit. Souhlasila jsem, protože si myslím, že je to perfektní možnost. V hodině hudební výchovy jsem ještě nebyla, můj provázející učitel ji učí, ale vyučuje jen jednu hodinu týdně, proto budu chodit do hudebky k paní učitelce. Paní učitelka na mě působila mile, trošku mě ale zarazila, když řekla, že se těší, jak si odpočine a že se těší, až se dozví, jak se to dneska učí. Vystrašilo mě to, protože já upřímně nevím, jak se hudební výchova komplexně učí, pamatuji si výuku jenom z gymnázia, kam jsem osm let chodila. Takže z hodin hudební výchovy mám trochu strach.
834	189	hudební výchova	2	1	1	1	1	1	2	1	Minulý týden jsem poprvé viděla hodinu hudební výchovy. Když jsem se paní učitelky ptala, jestli jedou třeba podle nějakých učebnic, řekla mi, že jenom orientačně. První, co mě zarazilo, bylo to, že v hodině pracovali výhradně s učebnicí. Ale nic špatné na tom pochopitelně nevidím. Další věc, která mě překvapila, bylo to, že paní učitelka s dětmi vůbec nezpívá, jen je doprovází. Když žáci zpívají, kontroluje to, aby nezpívali moc nahlas a i to, aby dodržovali všechny pomlky a nástupy. Vnitřně jsem nad tím uvažovala a srovnala tento přístup s hudební výchovou, kterou jsem zažila sama na gymnáziu. Mě konkrétně bavilo to, že jsme si mohli zpívat, jak jsme chtěli a že nás nikdo neomezoval. Měla jsem ráda hudební výchovu proto, že jsem si mohla dělat, co jsem chtěla (v rámci zpěvu pochopitelně). Takže nyní váhám, jak vůbec přistupovat k pěveckým činnostem ve výuce. Není lepší, aby si děti užívaly volnosti a byly tvůrčí? Nebo má učitel dbát na veškeré formální stránky zpěvu? Bavila jsem se na toto téma s panem provázejícím učitelem, kterého mám na český jazyk (také učí HV, ale má jen jednu hodinu týdně). Říkal, že by bylo lepší ty děti nechat, ať je to baví a třeba až po nějaké době říct: „Děcka, pojďme to zkusit jinak, pojďme s tou písničkou pracovat.“ Tento přístup mi přijde lepší než kontrolovat, jakou dobu nebo jak nahlas dítě zpívá. Jinak byly hodiny u paní učitelky podle mě dobré, stihli v hodině i zpěv, poslech, rytmický doprovod, učivo a ještě měly děti na začátku hodiny aktuality – 3 děti si mají každou hodinu připravit z kulturního zpravodajství jednu aktuální zprávu z oblasti populární a vážné hudby. Ale asi mi paní učitelka chtěla ukázat, co všechno se dá dělat, protože si myslím, že tolik aktivit v hodině není úplně optimální. Hodina je členitá, ale na nic vlastně není moc času. Myslím si taky, že v hudební výchově může být prostor i na diskusi o tématu. Protože věc estetiky je věc subjektivní, tak si myslím, že je skvělé, že si děti můžou říct své názory. Paní učitelka vedla hodinu velmi frontálně, dětem nedala tolik prostoru na vlastní názor, spíše je zkoušela z toho, co si řekli předešlé hodiny. Já sama jsem si taky vyzkoušela učit. Paní učitelka řekla, že mě celou hodinu přenechá a nebude mi do ní zasahovat. Připravila jsem si hodinu, která byla postavená na jednom tématu a tematicky byly laděné i písničky. Nestihla jsem pochopitelně tolik aktivit. Snažila jsem se dát prostor názorům dětí nebo jejich zkušenostem s tématem a stihli jsme jenom zpívání, diskusi a poslech. V 9.A byli žáci živější, ale komunikovali se mnou bez problémů, vyptávali se na různé věci (, které nebyly od tématu). A paní učitelka ze zadní lavice mi vstoupila do hodiny a zlobila se na žáky, že dělají, jakoby s nimi nic nedělala, že se ptají na věci, které by měly vědět. V tu chvilku mi to narušilo hodinu. Paní učitelka na ně zvyšovala hlas, zastrašovala je, že si to s nimi vyřídí později (až tam asi nebudu já). Zřejmě měla špatný pocit z toho, že se jich na něco ptám a oni to nevědí, a že bych asi pak řekla, že je nic nenaučila, ale já jsem je nechtěla zkoušet z toho, co vědí nebo ne, chtěla jsem se s nimi o tom pobavit a když se zeptali na nějakou informaci, neměla jsem problémy jim to říct nebo zeptat se zbytku třídy, kdo to mohl vědět, aby odpověděl. Zvyšovala na ně hlas, i když vlastně nic neudělali. Paní učitelka mi ve výsledku žádnou zpětnou vazbu nedala, jen si opět řekla o nějaké didaktiky, podle kterých se učíme na VŠ a pochválila mi rozezpívávání žáků. V kontrastu s touto paní učitelkou jsem viděla hudební výchovu pana učitele v 6.A. V hodině je pan učitel rozdělil do 4 skupin po 5-6 dětech a dal jim za úkol, že si mají vybrat písničku, kterou budou všichni znát, mají si rozdělit úkoly, aby někdo ve skupině ke zpívané písničce dělal rytmický doprovod a někdo zpíval. Dal jim 15-20 minut na přípravu a potom po skupinkách vystupovali. Během té doby mi povídal, že když s 6. třídou začíná, dělá rytmus, melodii, dynamiku a používá metody muzikoterapie, radil mi, že touto metodou se dá seznámit se znevýhodněnými žáky, že je důležité propojovat obě hemisféry. Podle toho, co všechno mi o jeho přístupu vyprávěl, jsem poznala, že jeho hodiny jsou pro děti neuvěřitelně tvůrčí. Pan učitel propojuje HV s hlasovou výchovou zapadající do českého jazyka. Oproti hodinám paní učitelky si děti v těchto hodinách mnohem víc prožijí, můžou si víc vyzkoušet. Nejsou tak kontrolováni. Když ve třídě byl rachot a pan učitel chtěl něco říct, nekřičel na žáky, ale zahvízdal. Bylo to velmi efektivní. Děti se sice lekly, ale pan učitel se na ně nezlobil, jen jim potřeboval dát signál k tomu, aby ztichly. Minulý čtvrtek a pátek pan učitel chyběl. Nabídl mi, jestli bych si nechtěla vyzkoušet učit v 9.B mluvnici a literaturu. Říkal, že by ho jen mrzelo, že by mě neviděl a nemohl mi dát zpětnou vazbu, proto jsme vymysleli, že se natočím na mobil a on se na video potom podívá. S panem učitelem jsme probrali témata, jaká by chtěl, abychom prošli. V mluvnici mi zadal téma Slovesa a v literatuře řekl, že si můžu sama vybrat text a s ním pracovat. Nabídl mi témata například k 28.10. (výročí republiky), ale řekl, že si můžu vybrat, co budu chtít.) Chtěl, abych mu přípravy dopředu poslala na mail s telefonním číslem, aby mi mohl zavolat a pobavit se o tom. První hodinu jsem měla mluvnici a měla jsem učit slovesa s tím, že bych se měla dostat ke slovesným třídám. Většina hodiny měla být opakovací a na konci jsem chtěla, abychom probrali nové učivo (slovesné třídy). Učilo se mi dobře, protože 9.B je skutečně ukázněná třída, nikdo tam neruší a když ruší, ostatní studenti jej okřiknout, takže z pohledu kázeňského jsem nemusela nic řešit. Ovšem během 45 minut jsem vůbec nestihla naplánované učivo, stihli jsme jenom zopakovat, co už věděli, ale je pravda, že jsem tak trochu čekala, že to nestihneme, protože téma Slovesa je hodně obsáhlé. V pátek jsme měli literaturu. Připravila jsem si dvě alternativy. Hovory s T. G. Masarykem od Karla Čapka a Válku s mloky od téhož autora. Příprava na Válku s mloky byla inspirovaná přípravou mého spolužáka z vysoké školy, který měl tuto přípravu cvičně prezentovat a přípravu na Hovory s T. G. Masarykem jsem si vytvářela sama, ale nebyla jsem si zcela jistá, zda to bude efektivní. Pan učitel mi ve čtvrtek odpoledne volal, ptal se mě na dojmy z hodiny mluvnice a dále jsme se bavili o následující literatuře. Ptal se mě, jaké téma bych chtěla zvolit raději, tak jsem mu řekla, že si Hovory s TGM nejsem jistá. On mi dal nějaké tipy, jak hodinu vést, ale vybrané ukázky mi pochválil. To mě motivovalo a inspirovalo a řekla jsem si, že to snad tak blbý nebude. Ta konzultace mi moc pomohla a v hodině jsem si potom mnohem dřív věřila. Tento týden jsem dostala prostor k učení zase. Opět jsem učila v 9.B, tentokrát tam byl pan učitel přítomen a dopředu se mě zeptal, jestli by mi nevadilo, kdyby mi do hodiny občas zasáhl. (Ve výsledku mi do hodiny zasahoval mnohem míň než paní učitelka, která říkala, že mi do hodiny zasahovat nebude). Po hodině mi pan učitel dal zpětnou vazbu. Během toho, co jsem učila a psala na tabuli, si tabuli vyfotil a po hodině mi ukázal, že jsem mohla více pracovat se zápisem na tabuli, což bylo perfektní, protože mě by to ani nenapadlo a díky tomu mám více podnětů na přemýšlení a na sestavování další hodiny. Dále mě upozornil na to, že během hodiny komunikuji pouze s pár studenty a málo je aktivizuji. Řekl mi, ať vždy vymyslím nějakou práci pro celou třídu, aby všichni mohli něco dělat. Kritika mě potěšila, protože vím, na co se mám příště zaměřit a s čím pracovat. Zážitků jsem měla ještě mnohem víc, ale abych popsala všechno důležité, bylo by to na hodně stran, vybrala jsem tedy pro mě to nejdůležitější.
835	189	hudební výchova	3	1	1	1	1	1	2	1	V posledních čtrnácti dnech jsem moc často nebyla v hudební výchově u paní učitelky, ale spíše u pana učitele. Jak jsem psala už v posledním deníku, vidím rozdíly toho, že pan učitel učí hudební výchovu tak, aby si děti co nejvíce prožili rytmus a posledně zpívali dvojhlas (6.A). Myslím si, že je to skvělé, ale taky si myslím, že je trošku škoda, že s dětmi neřeší některá témata, která se v hudební výchově nabízí a přijde mi, že pokud žák není hudebně založený, myslím si, že se v hudebních aktivitách může ztrácet. Chtěla bych do budoucna najít nějaký zlatý střet tohoto všeho. Co mě velmi vyrazilo dech, byla hodina v českém jazyce v 7.A, kde jsou minimálně 3 žáci s těžšími znevýhodněními. Poprvé jsem v této třídě viděla slečnu asistentku. Slečna asistentka seděla u žáka a opakovala nebo mu připomínala pokyny paní učitelky, ale pokud chtěl něco vysvětlit nebo připomenout, slečna asistentka mu informaci nebyla schopná sdělit. Nechci být v tomto ani kritická ani negativní, ale čekala bych, že mu bude schopná vysvětlit minimálně základní jevy v mluvnici. Cítila jsem se z toho celkem špatně, protože mi přišlo, že asistent v tomto případě ve výsledku moc nepomáhá. S paní učitelkou jsem o tom po hodině mluvila, sama z toho byla nešťastná, že v rámci inkluze není spokojená s prací v této třídě. Paní učitelka v 7.A má podle mého zvláštní přístup. Je na žáky velmi přísná. Kontroluje to, aby všichni měli pověšené tašky na háčcích, pokud to tak není, na žáka zvyšuje hlas, ale nyní jsem v hodině zažila to, že celá třída si na začátku hodiny tašky překontrolovala a pověsila a paní učitelka je pochválila. Další věcí, se kterou jsem se setkala bylo to, že paní učitelka zapomněla dát diktátový sešit jednomu chlapci, následně ho vyzvala k samostatné práci v případě, že diktát nepsal. Chlapec tvrdil, že diktát psal, paní učitelka ho následně našla a sešit mu předala. Trochu mi chyběla omluva studentovi, protože mi přišlo, že svým přístupem si paní učitelka vybudovala u studentů respekt a chyběl mi respekt od paní učitelky směrem ke studentovi. Na druhou stranu paní učitelka o této třídě mluví moc pěkně, vidím, že i přes komplikovanou výuku je má ráda a snaží se vymýšlet různé metody, jak s nimi pracovat. V jedné z hodin jsem se setkala s tím, že přišla školní inspekce a kvůli tomu, že můj provázející učitel je zástupce ředitele, nestíhal přijít do hodiny, a proto mi 10 minut před hodinou oznámil, že hodinu s nimi budu mít já. Cítila jsem se dost špatně, protože jsem s tím vůbec nepočítala, ani jsem nevěděla, co dělali a co nedělali, takže hodina mojí vlastní výuky byla zcela improvizovaná. Musím sebekriticky říct, že neměla vůbec žádnou strukturu, pouze jsme dělali rozbor vět na tabuli. (Vyvolávala jsem žáky a po jednom řešili věty.) Z hodiny jsem neměla úplně špatný pocit, ale ani nijak zvlášť dobrý. Zpětnou vazbu mi pan učitel dát nemohl, protože v hodině nebyl. Do konce praxe mi zbývají ještě dva dny. Zjistila jsem, že mě učení opravdu baví, mrzí mě jenom, že na této praxi nemůžu vidět, k čemu moje výuka studenty vede, jestli jsou moje hodiny efektivní. Zároveň jsem si některé třídy skutečně oblíbila (ve výsledku všechny, které jsem poznala ve více hodinách.) Je skvělé, že máme tuto možnost praxí.
836	189	speciální pedagogika a hudební výchova	4	1	1	1	1	1	2	1	Na praxi jsem nyní na škole, do které jsem osm let chodila. Zpočátku jsem si myslela, že to bylo dobré rozhodnutí, že nebudu rozrušená z cizího prostředí. Je pravda, že z cizího prostředí rozrušená nejsem, ale paní učitelka, u které praxi dělám, je velmi náladová a po třech týdnech, které jsem na škole už strávila, to vypadá, že si špatnou náladu ventiluje na mě, při komunikaci s ní jsem zjistila, že se zatím ne zcela přenesla přes události, které se udály ještě při mém studiu. Proto zatím s praxí nejsem zcela spokojená. Nechci, aby to vypadalo, že jsem proti paní učitelce vysazená, obdivuju její přístup k žákům. Dokáže je zaujmout, dokáže s nimi pracovat. Když jsem si naplánovala hodinu v kvartě, sázela jsem na to, že to určitě vyjde, protože jsem s touto formou měla dobrou zkušenost z předešlé praxe. Když jsem plán ukázala paní učitelce, moc se na to netvářila, ale nechala mě, ať si to zkusím. Hodina absolutně nefungovala, nevyšlo to, žáci se mnou nekomunikovali. Když jsem další týden udělala hodinu podle vzoru paní učitelky, bylo to lepší. Už jsem učila několik hodin, bohužel jsem se musela vyrovnat s tím, že mě paní učitelka zcela nedovolí, abych si postavila hodinu podle svých představ. Musím vycházet z učebnic, které mi ne zcela vyhovují. Právě když jsem se pokusila udělat hodinu jinak, přinést vlastní ukázku, paní učitelka se do mě částečně navážela, za tři týdny, co na škole jsem, jsem se rozhodla, že v rámci vlastních nervů budu hodiny připravovat podle představy paní učitelky. Asi je to tím, že se známe až moc dobře, vybrala jsem si bohužel špatnou školu na praxi. Na druhé straně si říkám, že alespoň můžu čerpat z jejích zkušeností, fascinuje mě, jaký má se žáky vztah. V jejích hodinách vidím vzájemný respekt. Je na žáky milá, vychází jim vstříc, je ochotná jim pomoct. Velkou přestávku klidně obětuje na to, aby udělala pro studenty tančírnu v aule. V tomto ohledu si myslím, že si můžu brát příklad. V jejích hodinách panuje skvělá atmosféra, přátelská nálada, hodiny žáky baví, paní učitelka přizpůsobuje výuku danému kolektivu, který velice dobře zná. V paní učitelce mám určitě částečně vzor. Na praxi jsem se ocitla u situace, kdy jeden student zkolaboval a musela jsem volat záchranku, paní učitelka byla v tu chvilku velmi pohotová, ale koneckonců to ona je i při normální výuce. V tomto ji obdivuji asi nejvíce, za tu duchapřítomnost ve výuce. Když mám vlastní výuku, paní učitelka mi podává zpětnou vazbu, bohužel se nevěnuje formě, jakou jsem na výuku použila, ale primárně mě upozorňuje na moje vyjadřování, jaká slova často opakuju, jestli mluvím rychle, atd. Samozřejmě i to je pro mě částečným přínosem. V minulém semestru jsem měla relativně volnou ruku ve vlastní praxi, tady se musím držet obsahu, který je stoprocentně daný paní učitelkou, můžu částečně měnit formu. Učila jsem v primě hudební výchovu, kde paní učitelka nebyla, postavila jsem si hodinu jinak, velmi jsem si ji užila, myslím si, že to bavilo i žáky, perfektně reagovali na vše nové. Co mě velmi překvapilo oproti první praxi na základní škole, tady na gymnáziu se vůbec nemusím starat o to, abych utišila třídu, naopak mi dá víc práce je zaktivizovat, ale ohledně vyrušování nemám žádné problémy.
837	189	speciální pedagogika a hudební výchova	5	1	1	1	1	1	2	1	V tomto momentě mám už odučeny všechny povinné hodiny, jsem za to ráda, protože ve škole se teď řeší maturity, přijímací zkoušky, výlety, atd. Je pravda, že nejvíce mě ke konci bavilo učit v kvartě. Třídu už jsem více poznala, mohla jsem vymyslet aktivity, o kterých jsem si myslela, že budou pro studenty na míru a že je budou bavit. S provázející učitelkou se vztah nikam neposunul ani nevyvinul. Když jsem jí řekla, že bych se chtěla jít podívat k jiným učitelům, nebo si odučit jiné třídy (k jiným učitelům), vzala to jako něco nestandardního, brala to tak, že kvůli ní budu obtěžovat jiné vyučující a byla proti tomu. Já jsem se ale i přes to domluvila s jinou paní profesorkou, že ještě odučím hodinu Estetické výchovy. Domluva s touto paní učitelkou byla absolutně v pohodě, paní učitelka je otevřená pro vše nové a moje nápady, které jsem jí prezentovala z přípravy, se jí líbily. Kdybych měla nějakým způsobem zreflektovat, jak se mi dařilo nebo co mi tato praxe prozatím dala, tak v rámci hudební výchovy ve výsledku nic moc. Hodiny jsem kopírovala podle paní učitelky, takže byly všechny totožné. Jen jedna byla částečně podle mých představ a to ta, když tam paní učitelka nebyla. V rámci českého jazyka jsem ráda, že jsem si vyzkoušela učit jak literaturu, tak i mluvnici a jednu hodinu slohu. Ovšem byla jsem částečně pod tlakem, protože jsem musela stihnout se žáky probrat určité množství učiva a snažila jsem se to splnit na úkor jakýchkoli metod. Jsem ale ráda, že přece jenom alespoň něco jsem si vyzkoušet mohla a některé metody jsem použila. Trochu mi vadí přístup paní učitelky, která se mě před každou hodinou zeptala na jednu jedinou otázku a to tu, jestli všechno vím. Myslím si, že tohle je trošku problém na škole, nejen této paní učitelky, ale i jiných učitelů, že mají pocit, že musí vždycky všechno vědět. Já si nemyslím, že by měl učitel vždycky všechno vědět, že klidně může přiznat, že něco neví. Zvlášť na výběrové škole na gymnáziu, protože si myslím, že je horší, když si to pak studenti dohledají a zjistí, že to učitel nevěděl a něco si vymyslel. Vždy, když jsme v mluvnici narazili se studenty na příklad, který bych já označila jako sporný, paní učitelka velmi rozhodně určila, že je správně právě jedna možnost a jinými způsoby je to špatné. Vadilo mi i to, když jsem ve třídě zavedla diskusi a jeden student měl odlišné názory, paní profesorka na něho byla nepříjemná (snažila se prosadit svůj názor) a nerespektovala ho. Byl to student, který je problematický, často nedává pozor, hraje si s mobilem, nemá pomůcky. Po pravdě řečeno, se mnou nějakým způsobem pracoval, zapojoval se do aktivit. Paní učitelka mi několikrát po hodině řekla, že jsem ho víc nenapomínala, protože rušil a dělal nepořádek. Je pravda, že tohle ještě neumím, neumím se zaměřit na jednotlivce a nějakým způsobem odhalit, jestli pracuje nebo nepracuje, ale na druhou stranu mi přišlo, že tohoto studenta paní učitelka spíše terorizuje, než že by ho napomínala a myslím si, že by se s ním mělo pracovat trochu jinak. Ale zase nemůžu hodnotit, když jsem tam byla měsíc a oni s ním pracují už 4 roky. Myslím si, že tedy v některých směrech pro mě tato praxe byla přínosná, ale příště bych si určitě vybrala jiného provázejícího učitele.
838	190	výtvarná výchova a vizuální tvorba	1	1	1	2	2	3	2	1	Z prvních dvou týdnů na praxi mám smíšené pocity. Většina věcí se řeší za pochodu a pro mě, jako pozorovatele zvenčí, probíhá organizace mírně chaoticky. Situace se často odvíjí i od složení třídy. I v nižších ročnících se profilují výrazné osobnosti, které dokáží proměnit atmosféru třídy nebo dokáží značnou část žáků úplně strhnout. Zároveň je také běžné, že je v jedné třídě až pět dětí se speciálními vzdělávacími potřebami. Učitel musí proto často improvizovat a většinu času řešit individuální problémy. Velkou část hodiny učitelka investuje pedagogické činnosti. Ve třídě se snaží udržet pořádek a organizovat činnost tak, aby se co nejvíce přizpůsobila potřebám žáků. Líbí se mi, že provázející paní učitelka dokáže řešit problémy s klidem a na děti nekřičí. Je poznat, že má k dětem upřímný vztah a k problémům přistupuje otevřeně. Následující měsíc šesté třídy zpracovávají téma ptactvo, jako první přišly na řadu sovy. U dětí mě zarazil jejich negativní přístup. Po zadání úkolu většina třídy propadla v nářek, že to nezvládnou, neví, jak sova vypadá apod. Často se i stávalo, že děti žadonily, abychom jim sovu nakreslily buď já, nebo paní učitelka. Takže dopracovat se vůbec k náčrtu bylo obtížné. Slova o tom, že to nedokáží, na mě působily spíš jako zvláštní póza. Protože pro někoho načrtnout pouze kruh pro hlavu bylo natolik vysilující, že raději seděl nad prázdným papírem a žadonil, aby to někdo udělal za něj. Jsem ráda, že se paní učitelka vyvaruje šablonám, ale někdy dovolí nebo sama navrhne používat mobil a hledat obrázky na internetu, které děti překreslují. V 6A se tak nestalo a pro motivaci dětí k práci bylo třeba hodně úsilí a času. Obrázky byly zjednodušené, často bez detailů, ale uvolněnější a osobité. Zatímco v 6B paní učitelka povolila používat mobily pro hledání obrázků. Výsledné kresby působily vyspěle, ale chyběla jim originalita. Překvapilo mě, že děti nedokáží dát zpětnou vazbu. Když měl v závěru hodiny každý zhodnotit, co se mu líbilo/nelíbilo nebo povedlo, s výjimkou dvou žáků, všichni opakovaly prázdné věty typu: “Líbilo se mi všechno.“ Nepomohly ani doplňující otázky.
839	190	výtvarná výchova a vizuální tvorba	2	1	1	2	2	3	2	1	Napříč třídami i ročníky se nese zvláštní nechuť k tvorbě jako takové. Většinově se hned po zadání úkolu nebo tématu nese třídou povzdech a nářky. Nářky o tom, že neví, jak konkrétní věc vypadá, že to nikdy nedělali, že to nechápou, že se jim práce nedaří apod. Nemyslím si, že by tento stav plynul ze strachu z hodnocení od paní učitelky. Paní učitelka je naopak při hodnocení vždy obezřetná a snaží se nepodléhat subjektivním dojmům. Příčina je možná zakotvená někde uvnitř „mentálního nastavení“ dětí, v sebepojetí a sebehodnocení. Nevím, jestli si paní učitelka tento problém uvědomuje, nebo jestli ho vůbec považuje za problematický, ale přijde mi škoda, že pro žáky nezkouší i jiné způsoby práce. Témata zadává ve vztahu k reálnému životu, př. nakresli strom, děti se potom drží konkrétní představy, kterou se jim v jejich očích nedaří naplnit a ztrácí motivaci k další práci. Obdobná zadání nejen, že neutváří vztah k výtvarným činnostem, ale nepřináší ani žádnou další přidanou hodnotu. Děti se učí pouze zobrazovat realitu, manipulovat s vizuální formou nebo stylizací. Myslím si, že výtvarná tvorba by měla rozvíjet kreativitu a myšlení. Experimentovat a konfrontovat osobní zkušenost s představeným problémem, který přináší do výuky učitel. Otázkou pro mě zůstává i výběr témat. Paní učitelka se většinou drží „osvědčených“ klasik, které navazují na roční období, historii umění apod. Často také řeší výzdobu školy nebo mimoškolní aktivity (divadlo, besídky…) na které děti připravují kulisy. Propojuje proto klasická témata s, pro děti, novými technikami – děti se učí rozpíjet barvy do klovatiny, frotáže apod. Školu většinově navštěvují děti ze sociálně slabších rodin. Stává se proto, že děti musí často řešit problémy, které vysoce přesahují jejich psychickou zralost. Je pro takového žáka vůbec zadání tématu podzimního listí apod. vůbec nějakým způsobem zajímavé nebo je úplně mimo jeho realitu? Může samozřejmě představovat určité uvolnění a oproštění se od reality, ale může ho nějakým způsobem zasáhnout a přinést mu něco nového? Měla by učitelka reagovat na konkrétní třídu, konkrétním zadáním a snažit se děti směřovat k nějakému cíli? A nabídnout jim prostor pro vlastní vyjádření a zpracování osobních prožitků a problémů. Nebo je to čistě v kompetenci odborného pracoviště, školního poradce nebo psychologa.
840	190	výtvarná výchova a vizuální tvorba	3	1	1	2	2	3	2	1	Velice důležitá část hodiny je část evokační. Děti mají v průběhu dvou hodin udržet pozornost a věnovat se zadané práci. Paní učitelka často dělí hodinu pomocí několika menších, dílčích aktivit. Je to sice dobrý trik, jak udržet relativní pozornost dětí, ale nemyslím si, že by takto měly vypadat všechny hodiny. Děti se setkávají většinou s malými formáty a základními technikami, většinou se jedná o kresbu, doplněnou kupříkladu vytrhávanými papírky apod. Všimla jsem si, že některé děti se s prací dokáží vypořádat velice rychle, stačí pár rychlých gest a už si jdou pro nové zadání. Paní učitelka dokáže perfektně distribuovat pozornost a tak chrlí zadání jedno za druhým. Mám ale pocit, že při takovémto tempu některé děti obrázky odbydou. Zadání je tak pro ně povrchní věc, nad kterou se ani nezamýšlí, prostě jen rychle splní požadavky a konec. Ve třídě je často několik dětí s individuálním vzdělávacím plánem, proto je možné, že některé děti mají poruchu pozornosti, s určitostí to ale říci nemůžu. Zajímalo mě, jak si děti poradí se zadáním i jiného typu. Pracovali jsme na společném projektu. Proto se děti rozdělily do skupin a každá skupina plnila určitou část. Měsíčním tématem byli ptáci, vybrala jsem téma bájného ptáka Fénixe. Skupiny, které kreslily a malovaly tělo, pracovaly na velkém formátu. Skupiny pracovaly se zaujetím a samostatně. O řešení dokázaly diskutovat a akceptovat názor druhého. Skupina, která vyráběla ocasní peří, měla nejdříve problém pochopit, že i jejich práce je důležitá pro celkový obraz. Ale po připojení chvostu k tělo bylo znát, že mají radost z hotového obrazu. V další hodině jsem zvolila abstrakci. Bylo třeba delší motivace a vysvětlování. Někteří žáci byli z počátku úplně zmatení a potřebovaly neustále ubezpečovat o tom, že to co dělají, je správně. Postupně se ale atmosféra uvolnila a zkusili jsme i něco akčnějšího. Zpětná vazba od dětí byla nakonec velice kladná, líbilo se jim, že zažily něco nového. Přišlo mi úsměvné, že zatímco ježečci, sovičky a listí jde automaticky na výstavu na chodbu, abstraktní forma se tam nedostala.
841	190	výtvarná výchova a vizuální tvorba	4	1	1	2	2	3	2	1	Na praxi, kterou máme tento semestr absolvovat na střední škole, jsem se těšila. Mám pocit, že mi tato věková skupina bude blízká. V hodinách výtvarné výchovy panuje přátelská a uvolněná atmosféra. Žáci jsou zvyklí pracovat většinou samostatně a učitel zde slouží jako motivátor a pomocník. Třída, ve které vykonávám praxi já, je malá, celkem 13 žáků. Hned první hodinu se jasně vyprofilovaly dominantní osobnosti i žáci, kteří se více zdráhají a do kolektivu se výrazně nezapojují. Stejně tak se jasně ukazuje osobní zaujetí a nadšení pro daný předmět jako opačný přístup, kdy stojí výtvarka jako menší zlo oproti hudebce, protože se třídy půlí mezi tyto předměty. Do první hodiny jsem šla plna očekávání. Poprvé jsem šla učit starší žáky. Okamžitě mě zaujala jejich otevřenost. Připadá mi, že v sobě mají ještě něco z dětské hravosti, ale zároveň o věcech přemýšlí a utváří si vlastní postoje. Což je pro výtvarnou výchovu (zdá se mi) ideální kombinace. Sama ale trochu zápolím se svojí rolí učitelky. Většina skupiny pracuje samostatně a do práce se pouštějí s chutí, nad úkoly přemýšlí, jsou originální a osobití. Proto jim do tvoření nezasahuji a snažím se s nimi vést spíše dialog a rozvíjet možnosti jejich dalšího uvažování o tématu. Pozice, kde se ale necítím konformně, je s žáky, kteří nemají k předmětu vlastní vztah a výtvarka je pro ně prostě další povinnost, kterou zkrátka musí absolvovat. Je to normální, každý má vztah k něčemu jinému. Ale zatím si nejsem jistá, jak s takovými žáky pracovat. Jakým způsobem jim nabídnout předmět tak, aby byl pro ně zajímavý a smysluplný. Zatím nejlepší cestou se mi zdá, vybírat takové aktivity, které se soustředí spíše na proces, než na výsledek. Stejně tak i zvolené techniky a postupy, které nevychází jen z dovednosti (realistické zobrazení…), ale které se soustředí na fantazii a kreativní myšlení. Což mě také přivedlo k uvažování nad větším zapojení nových médií do výuky, kterým jsem se doposud nevěnovala. Myslím si, že by žákům mohli být výrazově bližší a možná i technicky uchopitelnější, než klasická kresba nebo malba. V jistém smyslu slova by jim mohli osvobodit ruce a pomoci tak nalézt ve vlastní tvorbě způsob sebevyjádření.
842	190	výtvarná výchova a vizuální tvorba	5	1	1	2	2	3	2	1	Jak se zdá, třída, se kterou tento semestr absolvuji praxi je pro mě jako malý dárek. V plném počtu je nás 14, i se mnou. Vzájemná chemie ve třídě funguje a je poznat, že spolu žáci dobře vychází. Dokáží proto dobře fungovat jako kolektiv a společná práce je pro ně bez obtíží zvládnutelná. Nejvíce oceňuji, jakým způsobem spolu dokáže skupina komunikovat a vést smysluplný dialog. Nadchlo mě, kolik všeobecných znalostí mají a jak široký je jejich záběr. Až se mi skoro zastesklo po střední škole. Hlavně díky tomu, že je to tak malá skupina žáků, nemusím se v podstatě zabývat žádnými kázeňskými otázkami. V tomto ohledu je pro mě tato praxe velice přívětivá. V posledních dvou týdnech mého vyučování jsem byla se třídou sama bez provázejícího učitele. Měla jsem obavy z toho, jak vlastně bude výuka probíhat. Budu-li ve třídě fungovat jako dostatečná autorita a hodina se mi nerozsype. A samozřejmě dodržet všechny formality, zapsat správně do třídnice, ohlídat si, jestli nikdo neodchází z hodiny a vlastně všechno kolem organizace. Ačkoliv jsem měla zpočátku strach, že za zády nebudu mít provázejícího učitele jako záchrannou brzdu, nakonec se ukázalo, že je to pocit v něčem osvobozující. Myslím si, že mě to donutilo přehoupnout se do role učitele víc, než kdykoliv předtím. Jako praktikantka se cítím na praxi většinou tak na půl cesty mezi učitelem a studentem. Je to zřejmě dáno vědomím, že mi za zády stojí vždy učitel, který by měl poté zpětně hodnotit můj výkon. Mám pocit, že bez dohledu provázejícího učitele mám větší odvahu s žáky zkoušet nové věci a pouštět se do aktivit, se kterými bych s provázejícím učitelem možná váhala. Tyto hodiny mi připadaly zatím nejzábavnější a jsem ráda, že jsem si vyzkoušela zase něco nového. Také mě překvapilo, jak žáci reagují na nové materiály a kolik radosti dokáže přinést třeba jen obyčejný pauzák nebo papírová lepící páska. Uvědomila jsem si, že jsou žáci zvyklý pracovat s monotónním repertoárem pomůcek, protože třída je vybavena základními malířskými a kreslícími potřebami a tomu zřejmě odpovídají i činnosti, které v hodinách zažívají. Ale chápu i pozici provázejícího učitele, pro kterého musí být obtížné shánět pomůcky pro celou školu a vystačit si při tom s omezeným rozpočtem.
843	191	německý jazyk	4	1	1	2	1	2	2	1	Dnes (28. března 2019) byl den učitelů. Třetí hodinu jsem měla náslech v hodině němčiny v sedmé třídě, která zrovna probírala „Wechselpräpositionen“ (na konci předešlé hodiny žáci dostali papír s jednoduchými překlady výrazů na procvičení – např. do divadla, v divadle, domů, doma,…). Když jsme dorazily po zvonění do třídy, jeden žák kreslil něco na tabuli a učitelky si zprvu nevšiml. Učitelka, aby na svoji přítomnost upozornila, se jej žertem zeptala, jestli bude dneska učit, a on odvětil, že klidně. Učitelka si tedy sedla do první lavice, žák pozdravil své spolužáky jako učitel a začal učit. Zprvu zopakoval, jak se řeknou základní slovíčka ze cvičení německy a jaký mají člen (např. die Schule, das Haus,…), poté napsal na tabuli, jaký člen se používá ve kterém pádě, jaký pád se používá při které otázce (Kde? > 3. pád). Následně už si vzal samotné cvičení a se spolužáky doplňovali celý papír. Na celé hodině bylo krásné pozorovat spolupráci mezi žáky – nesnažili se svého „učitele“ „potopit“, ale pomáhali mu tam, kde měl menší mezery (například u doplňování tabulky skloňování). Díky tomu, že látku vysvětloval „jeden z nich“ zároveň žáci dávali pozor a hodinu sledovali se zaujetím. Chlapec byl naopak před tabulí sebevědomý a žákům zadával pokyny (např. je vyvolával, dovoloval jim zajít si na záchod atd.). Paní učitelka hrála roli „zvědavého dítěte“ a svými otázkami naváděla učitele (případně jeho spolužáky) na informace, které bylo nutné zdůraznit, příp. na chyby, třeba ve členech. Všechny děti na konci dostaly na konci hodiny malé jedničky za aktivitu, chlapec „učitel“ potom velkou jedničku. Bylo pro mě velmi zajímavé pozorovat, jak se zvládnou žáci korigovat úplně sami, navíc celou hodinu. Byli schopni si celou hodinu sami procvičovat látku, která za normálních okolností působí ve vyučování poměrně velké potíže, pracovali v týmu, zapojovali se více méně všichni, ti silnější pomáhali v momentech, kdy ti slabší (včetně „učitele“) neznali odpověď. Tato hodina pro mě byla potvrzením, že typická frontální výuka není tou ideální volbou pro to, aby se žáci efektivně a s nadšením učili (byť má zajisté své využití), ale že nejvíce se prostě žáci učí vzájemnou spoluprácí, spolu a od sebe navzájem. Teď mi zbývá jen přijít na to, jak to realizovat ve vyučování.
844	191	německý jazyk	5	1	1	2	1	2	2	1	Mám za sebou novou zkušenost: ústní zkoušení. Vlastně se nejednalo přímo o zkoušení, ale o ústní část olympiády v německém jazyce. Děti soutěžily ve dvou kategoriích – v první kategorii soutěžili žáci třetí třídy, v druhé kategorii pak žáci čtvrté a páté třídy. Pro děti byla připravena čtyři stanoviště, na kterých měly popisovat různé věci – například roční období nebo svoji rodinu. Já měla na starost stanoviště, na kterém jsem mladší žáky „zkoušela“ z protikladů, ti starší zase popisovali dům podle obrázku a poté měli popisovat, co ve kterém pokoji dělají (na přiložených kartičkách měli slovesa). Děti mohly (v obou kategoriích) dostat maximálně pět bodů. A právě hodnocení pro mě představuje velký problém. Poprvé jsem si to uvědomila, když jsem na pár týdnu suplovala anglický jazyk na základní škole a měli jsme s dětmi psát testy. V rámci předešlé praxe jsem se setkala pouze s opravami písemek, nikoli s jejich hodnocením a chyběli mi tedy potřebné zkušenosti. Kabinet měl sice zavedený jednotný systém známkování (tj. kolik procent odpovídá té které známce), ale když potom přišlo na lámání chleba, pokud bych se držela striktně bodového hodnocení, rozdávala bych třeťáčkům za relativně pěkné písemky s několika pravopisnými chybami trojky (část z oněch chyb přitom vznikla pravděpodobně z nepozornosti). Hodnotit ústní projev pro mě bylo ještě o dost těžší, jelikož vlastně nebyl ani dostatek času, abychom probraly kritéria (ostatní paní učitelky pravděpodobně byly již naladěny „na stejné vlně“ díky dlouhodobým zkušenostem). Nevěděla jsem tedy, jestli je nejdůležitější znalost slovíček, správné užití gramatiky či se nejvíce cení prosté dorozumění se. Další nepříjemností spojenou s hodnocením (podle mého názoru) je přílišná orientace dětí na výkon, a oproti tomu naprostá ignorace známek u (některých) starších dětí. Mimo jiné jsem byla přítomna u zadávání písemné části olympiády u třetí třídy (třídu jsem u testu měla za úkol hlídat). Překvapilo mě, kolik dětí podléhalo panice, když se dozvěděly, že mají napsat co nejvíce školních pomůcek, co si pamatují, a ne jen tři pomůcky (na každý řádek jednu). Stejně tak mě překvapilo, kolik dětí jsem nachytala při podvodu (ať už opisování od spolužáků, vzájemné razení si, a dokonce jeden žák nakukoval do učebnice, kterou měl na stole). Myslím, že to je způsobeno právě tou hodnotou známky a tím, že kdo nemá jedničku, je za „slabocha“ nebo „hlupáka“. Tento hon za známkami také podporují rodiče, kteří se mnohdy známku dozvědí z elektronické žákovské dříve než dítě samotné.
845	192	ruský a francouzský jazyk	1	1	1	1	1	-1	1	1	Poprvé vcházím na základní školu, kde budu vykonávat praxi, snažím se rozkoukat a zorientovat. Ve škole je příjemné prostředí, přátelská atmosféra, vyučující se usmívají, děti pobíhají po chodbě a je tam veselo. Čeká mě pár úvodních hodin, během nichž budu moci nahlédnout do výuky, seznámit se s chodem školy a organizací, „nasát“ atmosféru, ve které se budu pohybovat následující měsíce. Mé první pozorovací hodiny proběhly v 6., 7. a 8. ročníku v hodinách francouzského jazyka. Provázející učitelka je mladá, optimismem a energií nabitá žena. Z jejího vystupování byl cítit zájem jak o předmět, tak o samotné žáky. Na začátku každé hodiny se mi žáci jednotlivě představili, abych věděla, koho budu potkávat a později také učit. Co se mi líbilo na struktuře hodiny, bylo krátké úvodní opakování z minulé hodiny formou pracovních listů. Vyučující žáky trpělivě opravovala především ve výslovnosti, což je u cizího jazyka to nejdůležitější (zvláště u francouzštiny), podobně bych zřejmě postupovala i já, chtěla bych, aby žáci vyslovovali správně a z chyb se poučili. Ve třídách obecně panovala příjemná atmosféra, až na pár výjimek byly děti pozorné, zvláště v 6. ročníku aktivní a zvídavé. Na přípravě vyučující jsem ocenila různorodost aktivit, které do hodin přinášela (práce s učebnicí, vlastními materiály, konverzace, hry) a snahu zapojit celou třídu. Ve třídách o menším počtu žáků to nebylo tak složité. Tam, kde bylo žáků více, bylo obtížnější zapojit všechny, ne každý se dostal pravidelně ke slovu. Vyučující se však soustředila na všechny žáky, neupřednostňovala některé jedince před ostatními, což hodnotím také kladně. Překvapující pro mě bylo, že ve třídách o menším počtu žáků byl větší ruch než ve třídách s méně žáky (konkrétně v 6. třídě byl jeden chlapec, který víceméně celou hodinu vyrušoval, provokoval, otáčel se na ostatní spolužáky a měl nepatřičné připomínky). V té chvíli mě napadlo: Co bych asi udělala já v pozici učitelky? Ignorovala bych toto chování, nebo bych ho neustále napomínala? Vyučující žáka párkrát okřikla, ale efekt nebyl skoro žádný. Na chvíli se zklidnil, pak opět vyrušoval. Já osobně bych mu možná zadala menší práci navíc, aby neměl čas se tolik nudit. Obecně byl z žáků cítit zájem o předmět, snažili se odpovídat na otázky, byli aktivní, zapisovali si. Bylo však možné si povšimnout nepatrných rozdílů mezi jednotlivými žáky. Úroveň jazyka každého z nich byla opravdu odlišná – některým žákům činil jazyk větší potíže, ale i přesto se snažili spolupracovat. Osobně si myslím, že je pro ně motivací právě mladá vyučující, která má nápady a fantazii. Určitě se od ní ráda přiučím a načerpám nové poznatky pro svou praxi a (snad) budoucí profesi.
846	192	ruský a francouzský jazyk	2	1	1	1	1	-1	1	1	Jelikož studuji dva obory, mohu navzájem porovnat různé přístupy a metody ve výuce. Nyní se zaměřím na předmět český jazyk, kde jsem strávila několik hodin náslechů stejně jako na francouzštině, abych se podívala, jak to funguje, s jakými žáky přijdu do kontaktu a jak se žáky pracují ostatní učitelky. Mohla jsem nahlédnout do hodin dvou vyučujících, obě jsou mladé a pozitivně naladěné, je na nich vidět zájem o předmět i o žáky, ze strany žáků bylo také vidět, že mají obě učitelky rádi. I když to v některých třídách nemají vyučující nejlehčí, snaží se ze všech sil. Já osobně mám větší obavy právě z výuky češtiny než francouzštiny, protože tam stojím před celou třídou, kdežto v cizím jazyce je to jen polovina nebo čtvrtina třídy, mohu se tak více věnovat jednotlivým žákům. I když se v obou případech jedná o jazyky, metody jsou do jisté míry odlišné. Právě ve výuce cizích jazyků se dá využít více metod či různorodých aktivit (čtení, poslech, porozumění textu, procvičování výslovnosti, písničky, básničky, hry). V češtině se pak spíše jedná o frontální výuku, kde je často důležitý výklad. Pozorovala jsem výuku češtiny v 6., 7. a 8. ročníku. Velmi mě překvapila neukázněnost šesťáků. I přes mnohá napomínání žáci stále vyrušovali, bavili se, chodili po třídě, nebo dokonce svačili. Vyučující jim pustila ukázku z filmu, což je možná ještě více rozptýlilo. Tehdy jsem začala uvažovat, zda by nebylo vhodnější pustit kratší ukázku a v návaznosti na ni dát žákům úkoly, aby tak udrželi pozornost. Celou situaci jsem pozorovala a přemýšlela jsem, co bych asi tak udělala já? Jak bych se zachovala v kůži učitelky? Zastavila bych film a přešla ke klasické výuce? Dala žákům poznámky? Jednomu klukovi dokonce vyučující zabavila mobilní telefon, se kterým si hrál pod lavicí. V tu chvíli jsem si řekla, že to opravdu není jednoduché pracovat s dětmi. Ve třídě je také několik žáků s individuálním vzdělávacím plánem, je tedy třeba dbát i na jejich potřeby, což ale v takovém počtu není úplně reálné. V 7. ročníku taktéž žáci vyrušovali, učitelka je okřikovala a napomínala. Nicméně byli snaživí, reagovali na její otázky a odpovídali. 8. třída byla více ukázněná, ale žáci spíše pasivní, reagovali jen někteří opakovaně. Ve všech hodinách vyučující využívaly různé metody, ale především se jednalo o výklad, cvičení, literární ukázky, práci s textem a porozuměním. I já bych se snažila do výuky začlenit alternativní metody, různé pracovní listy či podpůrné materiály, aby to pro žáky bylo zajímavější. V jedné hodině dokonce učitelka nabídla žákům, že by mohli vypracovat projekt, který by se týkal toho, co budou probírat v literatuře a propojili by to i s dějepisem, což se mi moc líbilo a myslím si, že by to žáky mohlo oslovit i motivovat.
847	192	ruský a francouzský jazyk	3	1	1	1	1	-1	1	1	A je to tady. Dnes jsem dostala příležitost vyzkoušet si výuku v praxi. Má provázející učitelka mi svěřila výuku francouzštiny v šesté a osmé třídě. Předem jsme se dohodly, co se třídou probrala, co už umí, co je potřeba zopakovat či naučit je. A teď už je jen na mně, jak s tím naložím. Měla jsem opravdu velké obavy, především z toho, jak mě žáci budou brát, jestli jim nebudu pro smích. Také jsem se bála, že třeba nebudu něco vědět, když se mě zeptají, že něco spletu nebo jim špatně vysvětlím. Obav bylo opravdu mnoho. Příprava mi dala také velmi zabrat, bylo to časově náročné, jelikož jsem nikdy vlastní přípravu na 45 minut nedělala, bylo to pro mě nové. Nějaké zkušenosti mám z doučování, pořád je to ale něco naprosto odlišného, na doučování se mohu věnovat jednotlivci, tady stojím před skupinou žáků. Vždy je ale potřeba se postavit výzvě čelem, proto jsem si řekla, že do toho půjdu s nasazením a odvahou. Nechtěla jsem s žáky probírat pouze teorii nebo je nudit jedním cvičením za druhým. Chtěla jsem hodiny něčím ozvláštnit, vnést do nich trochu hravosti a zábavy. To jsem měla při přípravě neustále na mysli. Jelikož jsou skupinky méně početné, věděla jsem, že to snad nebude tak náročné s nimi spolupracovat. Dokonce jsem si pamatovala i některá jména, což možná bylo plusem pro mě, že jsem v očích dětí vypadala jako ta, která se o ně zajímá a ví, jak se kdo jmenuje. Při příchodu do školy mi paní učitelka oznamuje, že musí tuhle hodinu jít suplovat do jiné třídy, že tam tedy budu s dětmi sama. To mě trochu zaskočilo a znejistělo, ale řekla jsem si, že je to výzva. Do třídy jsem vešla s úsměvem na tváři a ihned ze mě spadl všechen stres. Žáci byli moc milí, usmívali se a bylo vidět, že je to pro ně možná zpestření, když tam viděli jinou učitelku. Na začátku hodiny jsem se jim představila, zopakovala jsem si jejich jména a pustili jsme se do práce. Opakovali jsme, co už všechno umí, kromě cvičení jsem pro ně měla připravené úkoly do dvojic, hry, konverzaci, snažila jsem se opravdu o pestrou hodinu. Někteří z žáků měli připravené referáty, tak je před celou třídou odprezentovali. Atmosféra byla velmi přívětivá, žáci se mnou komunikovali, reagovali na moje otázky, hlásili se a byli aktivní. Podobně jsem to cítila i v šesté třídě. Tam byli žáci mnohem aktivnější, reagovali, neustále mi odpovídali na dotazy, taktéž pracovali ve skupinkách i samostatně. Když jsem se jich ptala, jestli je francouzština baví, tak se jednoznačně shodli na tom, že ano. Bylo to také poznat z jejich aktivity a zájmu. Musím říci, že mě tyto hodiny bavily, i když jsem si vědoma toho, že ne všechny hodiny budou vždycky probíhat takhle hladce, odměnou by pro nás učitele měla být především radost vyzařující z dětí.
848	192	český jazyk	4	1	1	1	1	-1	1	1	Škola, ve které budu vykonávat praxi, není příliš daleko od mého bytu, proto jsem si ji také vybrala, abych nemusela dlouho dojíždět. Praxi budu vykonávat u dvou vyučujících, češtinářky a francouzštináře. Oba působí velmi příjemně, je s nimi dobrá domluva a jsou vstřícní. Snaží se mě seznámit s chodem školy, jak to funguje v jejich hodinách a jak s žáky pracují. Čekají mě nejdříve náslechy, během kterých budu moci nahlédnout do výuky, seznámit se s jednotlivými třídami a pozorovat, jak pracují žáci, jaké metody využívají učitelé a jaká je vzájemná komunikace. Moje první náslechy proběhly v 8. ročníku v hodinách českého jazyka. Vyučující mi vysvětlila, jak mají žáci rozdělené hodiny. Vždy má každá třída jednu hodinu mluvnice, slohu a literatury. Provázející učitelka už má mnoho zkušeností, byla pozitivně naladěná, plná optimismu a energie – možná také proto, že její druhá aprobace je tělocvik. Z jejího vystupování byl cítit zájem o předmět i o samotné žáky. Jelikož je třídní právě těchto osmáků, byla vidět určitá náklonnost i ze strany žáků, že mají v učitelce důvěru. Z toho důvodu také vždy na začátku hodiny věnovali několik minut třídním záležitostem a případným problémům. Nejdříve se mi žáci jednotlivě představili, abych věděla, koho budu potkávat a později také učit. Co se mi líbilo na struktuře hodiny, byla krátká rekapitulace minulé hodiny a informace o tom, čemu se budou věnovat nyní. Jelikož měli zrovna sloh, za úkol dostali psát líčení na téma „příroda“. Již předem si měl každý žák najít nějakou fotografii z vlastní dovolené, svůj oblíbený obrázek, prostě cokoliv, kde byla nějakým způsobem zobrazená příroda. Ve třídě panovala příjemná atmosféra, žáci se opravdu snažili soustředit na psaní, nebavili se a každý pracoval sám za sebe. Vyučující mi předem sdělila, že se snaží ve slohu věnovat převážně tvůrčímu psaní, aby žáci rozvíjeli svou fantazii, obohacovali slovní zásobu a snažili se psát delší souvětí, ne jenom jednoduché věty. Co se týče literatury, tam žáci často recitují, procvičují si tak mluvený projev a výstup před třídou. Vyučující je taktéž otevřená novějším metodám, které se týkají kritického myšlení – do výuky zařazuje myšlenkové mapy nebo brainstorming, aby si žáci učivo upevnili a procvičili. Tyto metody bych ráda využila i já, proto jsem velmi ráda, že moje provázející učitelka nemá nic proti těmto moderním postupům. Sama mi také sdělila, že právě s touto osmou třídou se jí dobře spolupracuje, přesněji uvedla, že jsou „vzdělavatelní“. Osobně si myslím, že má moje provázející učitelka bohaté zkušenosti, učila na různých školách, jednu dobu dokonce na vysoké škole, proto se od ní ráda přiučím a načerpám nové poznatky pro svou praxi a budoucí profesi.
849	192	český jazyk	5	1	1	1	1	-1	1	1	Navštěvuji hodiny českého jazyka a literatury převážně v 8. ročníku. Vyučující je vždy velmi milá, laskavá a vstřícná. Před každou hodinou mi přiblíží, co zhruba bude její náplní, řekne mi, co dělali minule a co plánují dále. Je u ní vidět profesionalita a letitá zkušenost, jelikož hodiny vede převážně dle vlastní intuice, dokáže se přizpůsobit tempu žáků a celkové atmosféře třídy. Níže popíšu výuku ve zmíněném osmém ročníku, konkrétně hodinu mluvnice. Vyučující přišla do třídy a sdělila žákům, že si napíší diktát. Až mě překvapilo, že nikdo příliš neprotestoval! Když si vybavím hodiny češtiny, které jsem zažila na základní škole, vždycky se našla nějaká část třídy, která pronesla komentáře typu: „zase diktát?“, „bude to na známky?“, „to je ale otrava!“ apod. Tady si žáci „poslušně“ vzali sešity, vyučující začala diktovat a ve třídě nastalo ticho. Opravdu se všichni soustředili na práci, což často nebývá zvykem. Když někdo nestíhal, učitelka větu zopakovala, zpomalila, přizpůsobila se. Co se mi velmi líbilo, byla činnost bezprostředně po dopsání diktátu. Vyučující vyzvala žáky, aby ti, kteří jsou si jistí, že mají nějaký jev správně, jej šli napsat na tabuli. Bylo to z toho důvodu, aby ostatním spolužákům případně přilepšili v hodnocení. Kupodivu se zvedlo pouze pár žáků, na tabuli se objevily asi tři jevy. Buď si žáci nebyli svým výkonem jistí, nebo se jen ostýchali. Nicméně se mi tento vstřícný krok od učitelky líbil, umožnila tak žákům nad diktátem přemýšlet a pomoci si navzájem. Poté jim zadala další práci s textem. Jelikož probírají druhy souvětí, měli za úkol vyhledat v diktátu věty jednoduché, souvětí s větami hlavními či vedlejšími. Nechala jim několik minut na doplnění, poté žáci sešity odevzdali. Zaujala mě také hodina slohu. Zde probírala vyučující s žáky slohový útvar výtah. Dříve se již bavili o tom, co jsou výpisky, nyní tedy mohli najít rozdíly mezi těmito dvěma pojmy. Dostali za úkol vypsat si z učebnice heslovitě informace o výtahu, následně pracovali s textem, ze kterého měli udělat výpisky. Po několika minutách vyzvala učitelka jednu žákyni, aby šla napsat na tabuli, co vymyslela. Následovala společná diskuze, žáci sami komentovali, co bylo napsáno na tabuli, snažili se reagovat. Jelikož byli seznámeni s výtahem, vyučující jim zadala úkol v podobě mluvního výtahu. Každý ze žáků si měl vybrat nějakou regionální osobnost, stavbu či událost, která ho zaujme, a zhruba v jedné minutě přednést nejdůležitější informace spolužákům. Tady jsem ocenila provázanost i s literaturou, ve které se bavili právě o regionální literatuře. Toto mi přijde jako nejvhodnější varianta, když dokáže učitel navzájem provázat více tematických celků či předmětů. Žáci pak mají pocit, že nic není zbytečné a vše souvisí se vším.
850	193	výtvarná výchova a vizuální tvorba	1	1	1	1	1	1	2	2	Na praxi jsem si hned od prvního dne rozuměla s paní učitelkou na výtvarnou výchovu. Přišla mi hrozně fajn. Působila na mě jako velice zkušená, energická a kreativní paní. Bylo vidět, že jí hodně záleží na žácích a na tom, aby si její hodiny užili a aby se na ně těšili. Nejprve mě provedla výtvarnou učebnou, ukázala mi všechny materiály, které mají žáci i ostatní učitelé k dispozici, a nechala mě si vše důkladně prohlédnout. Zodpověděla všechny mé otázky, vysvětlila mi, jak se na učení výtvarné výchovy dívá ona a jak u ní hodiny výtvarné výchovy probíhají. Její přístup se mi strašně líbil. Celou dobu jsem si v duchu říkala, že bych v budoucnu chtěla učit podobným stylem jako ona. Předem mě ve stručnosti informovala o třídách, do kterých jsem se šla povídat. Celkově byla velmi vstřícná a věnovala se mi. Mě ovšem nejvíc zaujala výtvarná učebna. Na rozdíl od ostatních základních škol, na kterých jsem se byla podívat, byla tato učebna perfektně vybavená. Kam jsem se podívala, tam byly hromady nejrůznějších materiálů. Balíky s barevnými výkresy, lahve s temperovými barvami, 4 šicí stroje, pytle plné látek, ruční tiskařský lis, knihy o výtvarném umění, sušáky na výkresy a plno dalších věcí. Něco takového jsem opravdu nečekala. Ze své základní školy jsem byla zvyklá na špinavé vodové barvy a tuš, takže tato výtvarná učebna mě opravu pozitivně překvapila. Paní učitelce jsem učebnu hned chválila, že se něco takového jen tak nevidí a ta mi řekla, že místo toho, aby si každý nosil své vlastní pomůcky, vybere na začátku roku od každého žáka 200 Kč a za vybrané peníze následně nakoupí nejrůznější materiály do učebny. Na náslech jsem šla do 7. a 8. třídy. Obě třídy mají místo klasické dvouhodinovky pouze 45 minut výuky, což není ve výtvarné výchově dost. Hned po první hodině jsem se domluvila s paní učitelkou, že příště tyto hodiny odučím já. S žáky jsme dělali malbu, což ovšem znamenalo, že po nich všude zbyly upatlané palety a špinavé štětce. Ty žáci při odchodu pouze hodili do připraveného boxu a odešli, nikdo nic neumýval. Ptala jsem se tedy paní učitelky, jestli po nich pomůcky umývá ona a řekla mi, že její prioritou je, aby žáci v hodinách co nejvíce tvořili a jelikož na to mají pouze 45 minut, bylo by umývání pomůcek obrovská ztráta času. Proto to dělá za ně ve svém volném čase. Jelikož jsem dané hodiny odučila já, řekla jsem jí, že tam zůstanu a všechno po nich umyju sama. Na jednu stranu jsem si říkala, že by se žáci měli naučit po sobě uklízet a rozhodně by si neměli zvykat na to, že to po nich pokaždé udělá někdo jiný. Na druhou stranu jsem ale věděla, že v hodině by se opravdu nestihlo udělat vůbec nic, kdyby měli žáci jeden po druhém umývat pomůcky u jednoho umyvadla. Zůstala jsem tedy v učebně a umývala jsem palety. Do učebny mezitím přišla jiná paní učitelka s žáky 5. třídy a okamžitě se začal řešit problém, že v učebně nebyly žádné bílé výkresy. Paní učitelka byla opravdu naštvaná a vůbec nedokázala pochopit, jak se něco takového mohlo stát, když žáci na začátku roku platili 200 Kč. Pořád dokola opakovala, jak je to neuvěřitelné, vyjadřovala se před žáky mírně neslušně a celou výtvarnou učebnu shazovala. Z toho, co mi řekla moje provázející učitelka, jsem pochopila, že výkresy tam nejsou jen pro žáky, ale i pro ostatní učitele. Vždycky když někdo něco potřebuje, jde do výtvarné učebny a vezme si to. Nepřišlo mi to tedy až tak šokující, že tam zrovna nebyl žádný bílý papír. Paní učitelka ale šokovaná byla. Nejhorší ze všeho na tom ale bylo to, že svou energii začala přenášet i na žáky, kteří si po chvíli začali na vzniklou situaci sami stěžovat a opakovali to, co říkala paní učitelka. Byli tedy za chvíli taky rozčílení a sami říkali, že neví, na co peníze na začátku roku dávali. Já jen stála opodál a poslouchala jsem, co se děje. Bylo opravdu smutné vidět tak krásnou výtvarnou učebnu plnou nejrůznějších materiálů a zároveň sledovat, jak si toho nikdo neváží a jak to ostatním stejně není dost dobré. Donutilo mě to přemýšlet nad tím, že musí být opravdu složité vést žáky k tomu, aby měli k tvoření pozitivní vztah, když jsou takto ovlivňováni autoritami.
851	193	výtvarná výchova a vizuální tvorba	2	1	1	1	1	1	2	2	Na praxi jsem měla odučit hodinu výtvarné výchovy v šesté a v osmé třídě. Rozhodla jsem se s žáky udělat něco, co jsem zkoušela už jednou na praxi na jiné základní škole. Tématem hodiny byla Struktura. Nasbírala jsem v lese nejrůznější přírodniny (různé druhy listů, větvičky, části kúry stromů, šišky, odřezky dřeva), nakreslila jsem vzorník s 16 vymyšlenými strukturami, a to donesla do školy. Mým záměrem bylo, aby si každý žák vybral jednu přírodninu a chvíli pozoroval a studoval její strukturu. Tu dále měli vyzvětšovat a překreslit na svůj výkres tak, aby struktura zabírala celou plochu výkresu. Nechtěla jsem, aby mi žáci přírodninu překreslili na výkres a kolem nechali volné bílé místo. Na předešlé praxi se mi stalo, že pár žáků i přes to, že jsem jim zadání několikrát zopakovala a všichni mi řekli, že chápou, co po nich chci, nakreslili list do středu papíru. Tentokrát jsem se tomuto problému chtěla vyhnout, a tak jsem žákům vše vysvětlila opravdu pečlivě. Zvedla jsem i výkres, na něj přiložila list a řekla, že přesně tohle po nich nechci. Že cílem je vyzvětšovat danou strukturu opravdu na úplně celý výkres. Všichni opět kývali, že mi rozumí a jak jinak, asi 4 žáci nakreslili list do středu papíru. Jelikož měla hodina výtvarné výchovy pouze 45 minut, nestihli žáci vše dodělat, což mi ale nevadilo, protože jsem jejich výkresy mohla využít v další hodině. S osmáky jsem dělala to stejné. Vše jsem jim opět vysvětlila a abych zdůraznila, co opravdu nechci, aby udělali, ukázala jsem některá díla ze sedmé třídy, kde byl pouze list uprostřed papíru. Všichni se tvářili, že mému zadání rozumí, ale i u osmáků se našlo pár jedinců, kteří svou přírodninu nakreslili do středu papíru a zbytek výkresu nechali volný. Říkala jsem si, že je to asi mnou, že jim nedokážu pořádně vysvětlit, co po nich chci, když se v každé třídě našel alespoň někdo, kdo zadání nepochopil. Ale po dalších násleších a po dalším učení v těchto třídách jsem došla k závěru, že žáci nejsou dostatečně motivováni tvořit sami za sebe a že jsou zvyklí na opravdu pevné zadání. Jakmile se po nich chce něco jen mírně odlišného, u čeho musí přemýšlet a vynaložit nějakou snahu, nastává problém. Jejich kreativita není v hodinách příliš rozvíjena. Od paní učitelky vždy dostanou přesné zadání, v hodině od sebe různě obkreslují, protože sami neví, co mají kreslit nebo malovat, a když má potom každý kreslit něco svého, vůbec neví, jak to pojmout. Neměli z mého zadání radost a bylo vidět, že radši, než aby se snažili udělat to co po nich chci, resignovali. Dílo odflákli, jen aby to už měli za sebou. Donutilo mě to přemýšlet nad tím, jak tedy v hodinách žáky správně motivovat k tomu, aby využili své kreativity a taky nad tím, co v hodině dělat, když někdo zadání nepochopí. Ve výtvarné výchově to není zas takový problém, protože i díla, na kterých byl list uprostřed papíru, nebyla špatná. Ale nedostatečná motivace problémem je.
852	193	výtvarná výchova a vizuální tvorba	3	1	1	1	1	1	2	2	Na praxi z výtvarky se v poslední době neudálo nic až tak zajímavého, co by bylo nutné na semináři rozebírat. Skoro mě až mrzí, že nemůžu rozebírat věci, které se dějí na praxi z druhého oboru – českého jazyka a literatury. Tam na zádrhely narážím mnohem častěji. Napadá mě jedna věc, která mě na praxi z výtvarky nedávno potěšila, a to ta, že paní učitelka pracovala s žáky páté třídy s šicím strojem. Žáky nejprve učila na předešlé hodině vyšívat a v další hodině si každý žák vyšil své iniciály na malý kousek látky. Paní učitelka si následně volala jednoho po druhém k sobě, a pomohla žákovi/žačce přišít svůj kousek látky ke kousku látky nějakého spolužáka. Vyšívání ani učení žáků, jak pracovat s šicím strojem, jsem ještě nezažila, tak to bylo milé zpestření. Jediná nemilá věc týkající se praxe z výtvarky, která by asi stála za zmínku, je mírná ‚nezodpovědnost‘ mé provázející učitelky. Jako učitelka výtvarné výchovy je naprosto skvělá, co se týče vedení žáků v hodině, nemám na co si stěžovat. I ke mně se vždy zachovala vstřícně a mile, ovšem komunikace s ní někdy neprobíhá až tak hladce. Na začátku praxe jsme se domluvily, že mi dá volnou ruku a budu s žáky ve výtvarné výchově moct dělat cokoliv mě napadne. Pouze jsem si měla nachystat přípravu na hodinu a poslat ji paní učitelce předem, aby věděla, co hodlám s žáky dělat a aby mi případně mohla dát různá doporučení. Poprvé, co jsem jí svou přípravu poslala mailem, mi druhý den odepsala a vše proběhlo tak, jak jsem si představovala. Ovšem během dalších týdnů, co jsem jí přípravu vždy posílala předem, se mi žádné odpovědi nedostalo. Někdy jsem se v mailu i konkrétně ptala, zda by se daly určité věci udělat a zda jsou v učebně potřené materiály. Vzhledem k tomu, že mi na mail už ani jednou neodepsala, jsem šla na praxi vždycky s pocitem nepřipravenosti a věděla jsem, že dost možná budu muset improvizovat. Což by až tak nevadilo, hodinu bych nějak odučit určitě zvládla. Paní učitelce jsem vždy na praxi řekla, že jsem jí psala mail se svou přípravou na hodinu. Ona se omlouvala, že se na maily zas tak často nedívá a že ji to nenapadlo. Mě to ve výsledku ale stejně moc netrápilo, jelikož všechny mé hodiny proběhly víceméně podle plánu a poradila jsem si nějak sama. Minulý týden jsem se ovšem od mé provázející učitelky z druhého oboru dozvěděla, že celý druhý stupeň jde v pátek do kina. V pátky běžně chodím na praxi z výtvarky a učívám dvě třídy, 7. a 8. Paní učitelka z výtvarky mi o ničem neřekla, a tak jsem byla opravdu ráda, že se ke mně tato informace dostala alespoň nějak. Paní učitelce jsem následně psala mail, jelikož jsem se chtěla ujistit, že na hodiny výtvarné výchovy v pátek opravdu nemám chodit. Na mail se mi opět odpovědi nedostalo. Kdybych se tuto informaci nedozvěděla od někoho jiného, jela bych v pátek zbytečně na sedmou na praxi. Donutilo mě to přemýšlet nad tím, jak je u učitele důležité, aby byl zodpovědný a organizovaný. Nedivím se, že na mě paní učitelka zapomněla. Povinností má jistě až až, ale vzhledem k tomu, že naše domluva probíhá pouze přes e-mail bych uvítala, kdyby ho kontrolovala častěji. Zkušenost mě nutí přemýšlet nad tím, jak moc zodpovědná jsem já sama.
853	193	český jazyk	4	1	1	1	1	1	2	2	Tento semestr vykonávám praxi na gymnáziu. Po praxi na základní škole jsem se těšila na to, že budou žáci vyspělejší a zodpovědnější. Hned první dvě hodiny češtiny, na které jsem se šla podívat, mě donutily přemýšlet nad jednou věcí – jak motivovat žáky, aby doma udělali něco, za co nebudou potrestáni, pokud to neudělají. Na násleších jsem byla ve dvou vedlejších třídách, konkrétně 1.A a 1.B. Obě třídy učí stejná paní učitelka a probírají totožné učivo. V předešlé hodině, na které jsem nebyla, dostali všichni žáci vytisknuté texty. Paní učitelka jim řekla, aby si je doma před další hodinou přečetli. V následujících dvou hodinách, na kterých jsem se už byla podívat, paní učitelka řekla žákům, aby si vytáhli své texty. Následně se jich zeptala, kdo si text přečetl. Po několika minutách se přišlo na to, že si text přečetlo naprosté minimum žáků a ti žáci, kteří si text přečetli, mu dostatečně nerozuměli. Paní učitelka měla v plánu s textem v hodině pracovat a počítala s tím, že ho žáci budou znát. Měla k němu nachystané různé aktivity, ale ve výsledku se stihlo jen to, že se text v hodině musel celý přečíst a paní učitelka žákům vysvětlovala vše, čemu nerozuměli. Za hodinu se nestihlo skoro nic dalšího, což byla škoda. Tato daná hodina probíhala podobně u obou tříd. V hodině se pak žáci sice aktivně zapojovali, to ovšem nevrátilo ztracený čas. Celá situace mě donutila zamyslet se nad tím, jak by se vůbec dalo žáky motivovat k tomu, aby udělali něco, v tomto případě přečtení textu, za co nebudou potrestáni, pokud to neudělají. Žáci věděli, že je za nepřečtení textu nečeká žádný trest a úkol jednoduše neudělali. Na druhou stranu mi nepřijde správně motivovat žáky pomocí strachu z trestu. Roli v této situaci hrál také fakt, že žákům přišlo dané téma nezajímavé. Došla jsem k tomu závěru, že mohla paní učitelka žáky na text více navnadit, a ne jim pouze sdělit, že si text mají přečíst. Zároveň jsem si říkala, že až budu v těchto třídách učit později já, tak zkusím podobnou situaci zvládnout jinak. Napadlo mne, že bych se mohla na takovouto situaci připravit například tak, že bych daný text shrnula/zjednodušila a žákům v hodině přečetla tuto kratší verzi, abychom neztratili tolik času. Tato metoda se ovšem nedá používat často, jelikož by si na ni žáci zvykli. Nevím, jestli se tento problém dá vůbec nějak řešit. Třeba to zjistím později, až se do takové situace dostanu sama.
854	193	český jazyk	5	1	1	1	1	1	2	2	Na praxi si čím dál tím více uvědomuji nevýhody toho, že je průběžná. Na hodiny češtiny jsem chodila tři dny v týdnu - v úterý, čtvrtek a pátek. Ve středu moje provázející učitelka neučí. Učí ale v pondělí, kdy jsem na praxi nemohla kvůli škole docházet. Na začátku praxe jsme se s provázející paní učitelkou domluvily, jaký úsek budu ve kterém ročníku učit. Řekla mi, že chce, abych si hodiny odučila hned po sobě, aby do mého úseku nemusela vstupovat a tím ho narušovat. V pondělí to ovšem jinak nešlo, takže jsem třídy učila v úterý, čtvrtek a pátek, v pondělí zase paní učitelka a potom opět já, aniž bych věděla, co přesně si v pondělí na hodinách říkali. Z tohoto důvodu byla praxe náročná a myslím si, že by bylo mnohem lepší, kdybychom měli vymezený čas na praxi a nemuseli chodit v daném období do školy. V jednom týdnu jsem učila 9 hodin literatury, 2 hodiny výtvarky a do toho jsem chodila tři dny v týdnu do školy. Čas bych raději využila na tvoření příprav. Jelikož chtěla paní učitelka, abych hodiny učila hned po sobě, povinný počet odučených hodin jsem splnila během dvou týdnů. Mám teď zpětně pocit, že jsem skoro neměla šanci třídy poznat (učila jsem čtyři třídy) a také jsem neměla prostor v hodinách dělat to, co bych chtěla já. Paní učitelka mi řekla, jaký úsek musím stihnout, a tak nezbylo moc času na nějaké aktivity navíc, což mi přijde škoda. Hodiny jsem často připravovala tak, aby se stihlo celé téma, které mi bylo přiděleno, a ne podle toho, co by nejvíce vyhovovalo žákům. Praxi ale i tak hodnotím pozitivně. Hodiny, na které jsem se přišla podívat, byly velice zajímavé. Paní učitelka ke studentům přistupuje přátelsky, učivo podává zábavnou formou a neměla jsem nejmenší problém v hodinách udržet pozornost. Svým přístupem mě opravdu inspirovala. Dokázala si získat respekt studentů, kteří v hodinách vážně pracovali. I v případech, kdy studenty dané téma příliš nebavilo, se ke konci každé hodiny snažili a poslouchali. Bylo vidět, že paní učitelka umí téma podat tak, aby bylo studentům blízké. To velice oceňuji a až budu sama učit, budu na její přístup ke studentům vzpomínat. Praxe na gymnáziu mě bavila. Dřív jsem si říkala, že bych raději učila na gymnáziu než na základní škole a touto praxí jsem si to potvrdila. Studenti byli vyspělí a komunikovalo se mi s nimi lépe. Praxe mi dala plno nových zkušeností, ze kterých budu v budoucnu čerpat.
855	194	fyzika, chemie a technická výchova	1	1	1	1	1	1	1	1	První den jsem započal náslechem v hodině chemie u osmáků na základní škole, kterou jsem kdysi navštěvoval i já. Chemii zde vyučuje už desítky let pan ředitel, jehož pověst ho takřka předchází. Je poměrně přísný, na někoho může působit chladně, ale pokud ho člověk pozná blíže, trochu změní názor. Já si do dnes pamatuji různé hlášky pana ředitele, které vždy přijdou vtipné jen neadresovaným jedincům. Při začátku hodiny mne pan ředitel představil jako šikovného bývalého žáka školy, který s ním navštěvoval chemické olympiády, načež dodal směrem k žákům: „Ne jako vy, dřeváci.“ V hlavě mi utkvělo pár situací, především to, jak všichni stáli na začátku hodiny v pozoru. Jeden žák zůstal stát i nadále a tichým hláskem se omluvil, že zapomněl celou chemii, tímto si však vysloužil přímou jízdenku k tabuli i s dalšími 3 žáky, kteří byli zvoleni na základě dnešního data. Celé to bylo na začátku takové napjaté, což se ale v průběhu hodiny měnilo v docela příjemnou atmosféru. Později mi přišli všichni motivovaní, hlásili se na každou otázku, jako by toužili po obdivu pana ředitele. Další z věcí, která mi utkvěla v paměti, byla metoda tvorby zápisu, pan ředitel se ptal na různé otázky ohledně složení ovzduší a současně s tím tvořil i zápis na tabuli. Vyvolávalo to dojem, že si žáci tvoří zápis sami. Za mě perfektní způsob! Pořád mi ale vrtá hlavou, jak vznikne tak obrovský respekt a možná i strach k osobě, které si zároveň vážíte, a dokáže vás motivovat k tak neoblíbenému předmětu. Musím tomu přijít na kloub. Další věc, které jsem si povšimnul, byla zajímavá práce pana ředitele s hlasem, kterým jako by vedl celou třídu. Zarazilo mě ještě, že pan ředitel dětem předává neaktuální informace, např. ve třídě byla periodická soustava prvků, které skoro chyběla dnes už úplná 7. perioda. Také hovořil o 6 vzácných plynech, kterých už ale od roku 1999 známe 7. Tohle je věc, na kterou bych si chtěl dávat pozor. Následně jsem navštívil hodinu přírodopisu u šesťáků s mladší paní učitelkou. Najednou jsem se ocitl v úplně jiné situaci než na hodině chemie. Při příchodu třída ani nezaregistrovala paní učitelku, všude vládl chaos. To se částečně zlepšilo, jakmile zaregistrovali vetřelce, tedy mě. Paní učitelka začala vracet žákům opravené sešity s různými komentáři, nad kterými někteří hoši jen mávli rukou, zbytek třídy vesele komunikoval o různých tématech, paní učitelka se snažila občas děti okřiknout, to ale fungovalo tak první minutu. Nějak jsem postrádal řád a pravidla, paní učitelka působila nejistě. Sešity měl rozdat kdokoliv, prý je to jedno. Celé to bylo takové zmatené, možná v důsledku mojí přítomnosti. Cílem hodiny měly být jednobuněčné a mnohobuněčné organismy, avšak nejprve se pomocí pracovního listu opakovalo na písemku, která se bude psát příští hodinu, což mi mimochodem přijde fajn, následně paní učitelka skákala od tématu k tématu, jak jí to asi přišlo na mysl. Pokládala různé otázky, jednou k fotosyntéze, pak zase k potravním řetězcům, někdy sem jen těžko hledal souvislosti. Často zabředávala i do témat, které se probírají až ve vyšších ročnících a připadalo mi, že tak nějak ztrácí drahocenný čas. Na jednu z odpovědí dodala: „Slyším sice každé druhé slovo, ale asi to bude dobře.“ I zde jsem se setkal se zastaralými informacemi, ale dokonce sem si všiml i toho, že paní učitelka říká některé věci dětem chybně. Já nevím, celé to na mě působilo smutně, ač jsem viděl, že se paní učitelka snaží, je velmi hodná a dětem se věnuje. Zatím nechci dělat nějaké závěry, uvidím později. Dnes jsem navštívil 2 hodiny přírodopisu v 7. a 8. třídě. Celou dobu jsem vyhlížel nějakou přínosnou situaci, ale k mému zklamání se opět opakoval scénář předešlých hodin. Na začátku organizační záležitosti, pak opět nějaké pracovní listy, které zabraly velkou část hodiny, při nichž se žáci často baví mezi sebou. Následovalo opakování k poznávacímu testu pomocí fotografií rostlin a různého hmyzu. Fotografie mi často přišly nejednoznačné a někteří zástupci i zbyteční. Všímám si, že paní učitelka často odbíhá od tématu a asi se tak snaží děti zaujmout, ale dlouhou dobu se pak věnuje i nesouvisejícím tématům a postupně se vytrácí kázeň do doby, než se opět vrátí k učivu a potřebuje, aby dávaly pozor. Avšak cením si toho, že látku často propojuje s běžným životem. Tak nějak mě teď trápí to, že vím, jak bych to dělat nechtěl, ale jak to vlastně dělat chci? Rozhodně bych se snažil udržovat strukturu hodiny a neodbíhat od tématu podle toho, co mi přijde zrovna na mysl. Myslím si, že to i samotné děti mate, když chvíli nedávají pozor a najednou se mluví o něčem úplně jiném. Vidím, že bude hodně složité připravit se tak, abych děti zaujal, stihnul probrat učivo a udržel řád ve třídě, možná ještě horší bude stanovit si v tomto priority. Další hodina chemie se nesla v podobném duchu jako předchozí, všichni byli maximálně vzorní, naslouchali panu řediteli, snažili se odpovídat na jeho dotazy. Také si všímám, jak pan ředitel „nutí“ žáky, aby odpovídali celou větou, což mám pocit, že spousta učitelů opomíjí, i když vlastně nevím, jestli je to opravdu tak důležité. Tuto hodinu zrovna probírali strukturu atomů jednotlivých prvků, což pan ředitel vysvětloval pomocí umístění jednotlivých prvků v periodické soustavě. Po nás se ale vyžaduje, abychom to uměli na základě teorie o atomových orbitalech. Po hodině jsem tudíž zašel za panem ředitel s dotazem, jak to tedy mám dělat. Načež mi pan ředitel řekl, že dnešní děti to v převážné většině nemají šanci pochopit a ze svých dlouholetých zkušeností ví, že takhle jim to bohatě stačí. To mi přišlo jako velmi přínosný poznatek, umět si učivo přizpůsobit úrovni daných žáků, ale zase ta otázka: „Jak na to?“ Na další hodinu přírodopisu, nyní do 9. třídy, jsem šel už bez jakýchkoliv očekávání, avšak byl jsem velmi mile překvapen. Na začátku všichni samostatně pracovali a paní učitelka mezitím ústně zkoušela. Poté opakovali minerály zajímavým způsobem. Společně dali dohromady vzorce a názvy významných minerálů a paní učitelka je průběžně psala na tabuli, jakmile dali seznam dohromady, přikázala žákům, aby zavřeli oči a vždy jeden minerál odmazala z tabule. Na žácích pak bylo, aby uhodnuli, který minerál a jeho vzorec zmizel. Přijde mi to jako parádní nápad na procvičování minerálů a zároveň na cvičení vizuální paměti. Zbytek hodiny mi přišel fajn, probíraly se další nerosty, paní učitelka to perfektně propojovala s běžný životem. To propojování mi začíná dávat čím dál tím větší smysl, pokaždé vidím, jak jsou žáci najednou zaujatí a věnují se tématu. Na hodinu přírodopisu v 8. třídě jsem dostal první úkol od paní učitelky, požádala mne, abych si pro žáky připravil na pár minut povídání o trávení přežvýkavců, protože věděla, že mám vystudovanou střední veterinární školu. S radostí jsem úkol přijal a velmi svědomitě jsem se doma připravoval, věděl jsem, že to má být třeba jen na 5-10 minut, ale i tak mi příprava zabrala přes hodinu. První verze přípravy mi přišla moc odborná, takže jsem to musel zjednodušit, ale zase tak, abych nevynechal nic podstatného. Druhá verze byla sice jednoduchá, ale přišla mi jako nudný monolog. Do třetí verze už jsem zahrnul i nějaké otázky na žáky a alespoň trochu vtipné poznámky a jednu zajímavou situaci. Najednou mi to začalo dávat smysl a nemohl jsem se dočkat, až to na nich vyzkouším. Jakmile jsem spustil, všímal jsem si, že mi věnovali pozornost (což může být i tím, že k nim promlouvá někdo nový). Na některé otázky mi odpovídali hned a skoro všichni, u jiných jsem se nedočkal žádné reakce. Vtipné poznámky a situace však fungovaly výborně, hrozně mě těšilo, když se zasmáli. Do budoucna bych se asi rád naučil pokládat takové otázky, které by vyvolaly reakci u větší části žáků a ne tak, abych si musel odpovědět sám. Pokud se zaměřím na moje pocity, trochu mě až vyděsilo, že jsem byl po chvíli vcelku v klidu, cítil jsem se tak nějak sebejistě a mluvil jsem hlasitě.
856	194	fyzika, chemie a technická výchova	2	1	1	1	1	1	1	1	Dnešní hodina přírodopisu nebyla nikterak odlišná od těch ostatních. Na začátku hodiny opět organizační záležitosti, poté společná kontrola domácího úkolu a následoval dialog s dětmi o tématu hodiny, konkrétně o oběhové soustavě obratlovců. Na dětech však bylo vcelku vidět, že je téma příliš nebaví, moc se do rozhovoru nezapojovali a nevypadaly příliš nadšeně, což mi na konci hodiny potvrdila i paní učitelka. Vlastně vzpomínám si na jednu věc, která mě docela zarazila. Jeden z žáků neměl splněný domácí úkol, čímž podle paní učitelky zavinil to, že budou celé třída psát písemku. A když se třída ohradila proti rozhodnutí paní učitelky, učitelka jen řekla, že si toho hříšníka mají zpracovat sami. Tohle mi přišlo dost nepřiměřené a nespravedlivé, kolektivní tresty se mi vůbec nelíbí. Paní učitelce asi také došlo, že to bylo nepřiměřené, tak nakonec zvolila trest pouze pro onoho hříšníka v podobě ústního zkoušení. I tak se mi takové tresty nelíbí, přijde mi, že to ještě více prohlubuje odpor onoho žáka k danému předmětu. Ale jak to vyřešit že? Bez povšimnutí to asi nejde. Hodina chemie nebyla ničím výjimečná, vše probíhalo podle klasického scénáře, nějaké opakování prostřednictvím pracovního listu následované probíráním učiva a zápisem, líbí se mi však, jak pan ředitel otázkami zkušeně vede žáky k tomu, aby pochopili danou látku. Naopak v hodině přírodopisu mne zaujala metoda fixace probraného učiva na konci hodiny. Paní učitelka shromáždila žáky kolem jedné lavice, na kterou vyskládala příslušné vzorky minerálů. Nejprve si je spolu všechny prošli, a pak oznámila, aby ten nejrychlejší zdvihl např. minerál se vzorcem PbS, dále minerál, který se používá pro výrobu sádry atd. Ten nejrychlejší si vždy počítal bod a ten, kdo měl nejvíce bodů, si vysloužil malou jedničku. Na žácích bylo vidět, že je to opravdu baví, i když jsem si všiml, že 3 slečny se neúčastnily a místo toho si něco šeptali mimo skupinku. Při probírání vylučovací soustavy v 8. třidě jsem si všimnul pár situací, kdy paní učitelka váhá, jestli má vůbec vyslovit výrazy jako penis nebo pochva. Přišlo mi, že to žáci tak nějak vycítili a celé to bylo velmi úsměvné, najednou se mluví o věcech, které u nich vyvolávají stud nebo se tomu smějí. Myslím si, že kdyby k tomu učitelé přistupovali jako k běžným věcem i žáci by to snad brali jako normální téma vhodné do výuky přírodopisu.
857	194	fyzika, chemie a technická výchova	3	1	1	1	1	1	1	1	Tak dnes se to mělo celé odehrát, dnes jsem měl vystoupit před celou třídu deváťáků v roli učitele. Už od rána jsem pociťoval jistou míru nervozity, ale zároveň jsem se neskutečně těšil, dnes se po téměř 4 letech dozvím, zda jsem si zvolil správně. Do teď jsem totiž váhal. Můj první intenzivnější pocit se objevil hned v úvodu, kdy jsem sám vešel ještě před zvoněním do třídy, abych si připravil pomůcky na výuku minerálů v rámci přírodopisu a žáci se automaticky postavili, aniž by věděli, že je budu učit. Najednou mi došlo, že mě opravdu berou jako učitele, to byla do té doby má noční můra. V tu chvíli jsem se začal cítit vcelku sebejistě a se zvoněním jsem se vžil do své role. Příprava na hodinu mi doma zabrala opravdu spoustu času, snažil jsem se myslet na všechno a být tzv. „over prepared“. Hodina proběhla téměř podle mého plánu, stihnul jsem, co bylo potřeba. Hrozně mě těšilo, když na mě někdo vůbec reagoval. Povídal jsem jim o minerálech, posílal jim dané vzorky, občas jsem se to pro většinu „nudné“ téma snažil prolnout nějakou vtipnou poznámkou nebo zajímavostí a ono to fungovalo. Někteří nevypadali nějak extra nadšeně, ale nikdo nevyrušoval. Samozřejmě ale beru v potaz přítomnost učitelky a také to, že mě žáci viděli učit poprvé a nevěděli, co si můžou a nemůžou dovolit, tak spíše pozorovali. Většina hodin, které jsem dříve navštívil z pohledu pozorovatele, mi přišla stejná, tak jsem si říkal, čím to trochu pozměnit. Našel jsem tedy doma hádanky týkající se různých minerálů na opakování a zároveň jsem si říkal, že by bylo fajn zakomponovat do té hodiny alespoň trochu pohybu, ale to mi přišlo těžké vzhledem k danému tématu hodiny. Napadlo mě na poslední chvíli, že jim řeknu, že kdo bude znát odpověď na hádanku, tak se postaví. Zároveň mi došlo, že spojím příjemné s užitečným. Zaprvé se budou trochu hýbat, zadruhé na mě nebudou křičet odpovědi a zároveň dostanou šanci popřemýšlet i ti, kterým to trochu trvá. Dokonce vypadali, že je to i baví. Vrcholem celé hodiny bylo, když jsem jim nad hlavou ukazoval probrané minerály a oni na mě pohotově chrlili správné názvy a někdy i využití. Tohle pro mě bylo mým prvním a zároveň obrovským úspěchem, díky čemuž vím, kam patřím. Příjemný to pocit. Tento týden jsem učil opět přírodopis, konkrétně smyslovou soustavu v 8. třídě. Provázela mě obava z velkého počtu žáků ve třídě, je jich tam 30. Předchozí hodinu jsem učil třídu s počtem 19 žáků. Snažil jsem se opět důkladně připravit a hlavně se pokusit žáky maximálně zapojit, aby je to alespoň trochu bavilo. Myslím si, že se mi to docela podařilo, bavili jsme se o různých zajímavostech v rámci smyslů u různých živočichů, zkoušeli jsme, jak má kdo citlivý sluch, jaký je rozdíl v hmatové citlivosti konečků prstů a zad, zornicový reflex, optické klamy a jiné. Těší mě, že se mi podařilo hodinu smysluplně a časově zorganizovat. Ještě příjemnější bylo, když mi provázející učitelka po hodině řekla, že je škoda, že to neviděl pan ředitel, bylo by to prý na jedničku podtrženou. Je pro mě parádní odejít ze třídy s lepší náladou, než jsem přišel. Za chvíli mne ale čeká výuka chemie, kterou zde učí pro mě velká kapacita, pan ředitel. Necítím se v tomto tak jistý a hlavně když mi pan ředitel několikrát řekl, že pokud budu dostatečně dobrý, počítá, že ho ve výuce zastoupím, protože už se chystá do důchodu. Je to pro mě dost velká výzva, tak uvidím.
859	195	německý jazyk	1	1	1	1	1	2	3	3	Za první dva týdny ve škole vím jistě, že mám nejlepší vedoucí učitelku, co jsem si ke své praxi mohla přát. Je přesně taková, jaká bych jako učitelka chtěla být i já. Hned v první hodině, kdy jsem jen seděla vzadu v lavici a měla pozorovat výuku, seznámit se s průběhem hodiny němčiny a vlastně si zkusit být znovu žákem, mi bylo jasné, že se pod jejím vedením mé praxe naučím i nemožné. Na začátku hodiny se všichni navzájem pozdravili a ti žáci, co něco nepřipravili nebo zapomněli, se německy omluvili. Musela jsem se usmívat, když jsem si všimla, že všech pět zapomnětlivců mělo německou větu ,,Etschuldigung, ich habe mein Heft vergessen.“ napsanou na lavici. Co mě ale opravdu upoutalo, byla naprosto odzbrojující energičnost paní učitelky, kterou využívala k motivaci žáků a tím i k dobrým výsledkům v hodině. Bylo to opravdu strhující, až i já jsem se skoro přihlásila, abych mohla napsat větu na tabuli a získat plus. Spočítala jsem, že za jednu hodinu měli žáci třikrát možnost si přilepšit známky malými plusy. Když mají žáci 5 plusek, tak získají jedničku. To beru jako krásnou motivaci ke zlepšení známek nebo i k prostému docílení aktivity žáků v hodinách. Je vůbec možné, že něco tak jednoduchého přinese tak skvělé a rychlé výsledky? Krásně tak zabránila tichu ve třídě, kdy se učitel vlastně ptá sám sebe a sám si taky musí odpovědět, jako to mu bylo, když jsem hodiny němčiny měla na základní škole já. Tam se bezduše zkoušely naučená slovíčka před tabulí. Pamatuji si, jak jsem vždy trpěla, když jsem musela umět seznamy slovíček bez jakéhokoli kontextu nebo dovednosti tyto slovíčka později použít ve větách. Obávám se, že tento postup se v hodinách německého jazyka praktikuje stále a je mi z toho trochu smutno, když teď vidím, jak zábavná hodina němčiny může být. A to bez větší námahy. Stále mi v hlavě zněla jedna otázka. Jak může být pořád tak pozitivní, usměvavá, energická a zároveň mít stanovené své přesné hranice, které ji udržují respekt a oblibu? Nemohla jsem si nevšimnout, že žákům nic neodpustí, každou látku musí všichni perfektně zvládnout. Během hodiny všichni drilovali časování sloves pomocí doplňovacích cvičení, házením míčku a diktování různých osob a sloves. Nemůžu proto říct, že by si s nimi jen tak hrála a nic je nenaučila. Ale to právě byl ten úžasný pocit po skončení hodiny. Na mě to totiž působilo přesně tak jako povídání a hraní si po škole! Myslím si, že to bylo tím, že skutečně byla výuka obohacená i hrou. Házení míčku žákům, kteří odpovídají na otázky. To je něco, co já považuji za skvělou aktivitu na procvičování a rozhodně to žáci ocení. Ono to možná pro mnohé zní jednoduše, připravit hodinu tak, aby žáky bavila, ale přijde mi hrozně těžké, když chci v hodině něco probrat nebo žákům vysvětlit, zapojit do toho i něco zábavného. Všechnu energií totiž soustředím na co nejsrozumitelnější výklad a to mi kolikrát zabere i víc než těch 45 minut, co na to mám. Je 45 minut opravdu tak málo? Já myslím, že ano! Proto jsem většinou ze sebe samotné zmatená. Ještě neumím rozložit energií do hodiny tak, jako právě moje vedoucí učitelka. Kéž bych i já na konci praxe dokázala odučit a naplánovat takhle krásnou hodinu.
860	195	německý jazyk	2	1	1	1	1	2	3	3	Praxe začíná nabírat na vážnosti a já měním svoji pozici z pozorovatele na učitele. Myslela jsem si, že přípravy budou daleko těžší. Ale internet je plný nápadů a inspirace, takže mi ani netrvá dlouho a mám 45 minut zaplněných, až v hodině nestíhám vše vyzkoušet nebo předvést. Zatím se mi na hodinách velmi líbilo. Děti spolupracovaly a moje aktivity je bavily. Na to, že vzhledem vypadám kolikrát i mladší než žáci, mě mezi sebe vzali výborně. Alespoň to byl můj pocit, než jsem vešla do 7. B. Učitelé v kabinetu mě varovali. Prý ať jim hlavně nic neodpustím a ať jsem zlá. Nevěděla jsem co s tím, umím být zlá? Jak zlá? A na koho přesně? Měl by vůbec učitel být zlý? Čemu to pomůže? Do třídy jsem šla značně nervózní, očekávala jsem atmosféru pekla. Zahájila jsem hodinu a zadala práci a nikdo nic nenamítal, všichni otevřeli sešity a začali opisovat zadání z tabule. Konečně se mi přestaly třást ruce. Vždyť je to normální třída! To zas asi v kabinetě přeháněli, pořád tam jen řeší negativní věci. Pořád dokola slyším jen, jak žáci jsou hloupý, osnovy jsou na nic, tohle nedává smysl, a ta toho má po krk, ten má problémy tam s tím a nekonečný řetězec stížností. Po pár minutách jsem začala obcházet třídu, hrozně mě to baví, a taky jsem potřebovala zkontrolovat, jak jsou zhruba daleko, abych mohla začít s vysbíráváním sešitů. A tady to začalo. Propadák! Blížím se k poslední lavici, kde sedí žák Jakub. Sedí a kouká před sebe a papír má prázdný. Je tohle možný? Ani nemá sešit! Ptám se: ,,Jakube, proč nepíšeš?“ A on: ,,Já nechápu. Nevím.“ Já: ,,Co nevíš? Třikrát jsem to vysvětlila, ukazovali jsme si příklad.“ Jakub: ,,Nevím“ a krčí rameny, vůbec se mi nedívá do očí. Začíná mě to popouzet. Jen sedí a kouká před sebe. Já: ,,Když nevíš, tak ti nemám ani co poradit. A umíš psát? Tak to alespoň opiš z tabule a ty místa, kde máš doplnit sloveso, vynechej a udělej mezeru.“ Jakub úplně bez reakce. Bylo víc než jasné, jak mě má v hrsti. Vřela ve mně krev, do háje, co mám dělat, hlasy mi v hlavě křičely jeden přes druhý. Řekla jsem jen ,,Okamžitě si vem pero a piš.“ a šla jsem kontrolovat ostatní. Všichni mě pozorovali, co budu dělat a jak to vyřeším. Problém byl ale v tom, že jsem byla úplně bezradná. Co mám asi dělat? Poznámka je mu jedno, pětka je mu jedno, rodiče jsou mu jedno. Nemám na něj absolutně nic. A cítím, že čím víc mě to dráždí, tím líp je jemu. Naprosto katastrofická situace. Kdyby měla hodina víc jak 45 minut, asi bych se zbláznila. Ten kluk mě neuvěřitelně vytáčel, díval se mi do očí ze zadní lavice s pohrdavým úšklebkem a prostě vyhrál. Sakra. Jak na něj? Co udělat? Co říct? Mám ho ignorovat? Vysbírala jsem sešity a on odevzdal papír, na němž byly náhodně rozmístěná písmena. Nebyly to slova, věty, slabiky, prostě jen písmena. Dával mi ten papír a měl postoj vítěze. Ano, byl vítěz, tohle jsem totiž vůbec nezvládla. Jediné co jsem dodala, že tohle nahlásím třídní učitelce. Ale bude to nahlášení k něčemu? Až přijdu příští týden, bude něco jinak? Bude on jiný? Budu já vědět, jak se zachovat? Musím to ještě s někým probrat. Trápí mě to, hlavně kvůli tomu Jakubovi. To přeci musí vidět doma, takové chování v osmé třídě? V kabinetě měli trochu pravdu, dohnalo mě to k tomu, že jsem na chvíli byla zlá.
861	195	německý jazyk	3	1	1	1	1	2	3	3	Přišla jsem na to, jak složité je učitelské povolání. Dva dny jsem připravovala své dvě hodiny, které jsem měla odučit. Stříhala jsem dvaadvacetkrát různá pexasa, domina, vypracovala pracovní listy a rozepsala, kdy a jak jednotlivá cvičení v hodině s žáky provedu. Měla jsem dobrý pocit, jak ty dvě hodiny budou propracované a jak si to v klidu užiju, protože budu vědět, co mě čeká. Žádné třesoucí se kolena nebo neustále otázky v hlavě typu: Co teď? Je tohle dobře? Je tam der nebo das? Jemine, nestíháme! Už jen pět minut?! Před začátkem hodiny mám vždy krátkou konzultaci s vedoucí mé praxe, kdy ji představím, co budu v hodině dělat a co jsem si nachystala. Všechny své materiály jsem rozložila na stůl a vše vysvětlila. Paní učitelka se na mě usmála a řekla:,,Kači, to je krásný, ale to nezvládnou, to je tak pro deváťáky, tito neumí ani zápor.“ No, tak to jsem nahraná, řekla jsem si pro sebe. A potom i nahlas. Paní učitelka mi hned půjčila svou učebnici a zakroužkovala vše, co bych na hodině mohla dělat místo mnou připravených aktivit. Jedno vyrobené domino na osobní zájmena jsem mohla použít jako úvodní aktivitu a zbytek jsem měla dělat z učebnice, to se mi moc nechtělo. Z domina se tedy nakonec stala hlavní aktivita. Poznala jsem, že zájmena nejsou nikomu jasná. Udělala jsem tedy přes celou tabuli pomocnou tabulku a nechala ji tam jako podporu pro žáky. Prvně domino skládali tak jak se správně hraje, potom skládali na hromádky zájmena ve všech různých pádech, potom jsme věty z domina překládali a tvořili dialogy. Učebnici jsme ani neotevřeli a hodina uběhla, jakoby měla 10 minut. Proto jsem pochopila, že nekonečné přípravy do detailu nejsou podstatou této profese. Podstatou je umět improvizovat, přizpůsobit se nečekaným situacím a nechat se inspirovat průběhem hodiny. Škola je živý organizmus, který nás bude učit každý den nové a nové věci a já se ráda nechám vše postupně naučit.
862	195	německý jazyk	4	1	1	1	1	2	3	3	Praxi vykonávám už od ledna na ZŠ, kde mě zároveň na částečný úvazek zaměstnali. I přesto mám ale přidělenou paní učitelku (vedoucí mé praxe), která mi přípravy na hodiny kontroluje, hodnotí a každou středu chodí na hospitaci. První hospitaci jsem brala velmi vážně a byla jsem z ní neuvěřitelně nervózní. Později, zhruba po měsíci, se pro mě hospitace stala výbornou motivací k tomu, abych v hodině předvedla vše, co umím. Ale nyní mám pocit, jakoby ta neustálá kontrola mých příprav a téměř každodenního hodnocení mého výkonu stavěla kolem mě klec, v které se mi těžko dýchá. Moc dobře si uvědomuji, že jsem začínající pedagog a potřebuji dozor a všech zpětných vazeb si moc vážím a také z nich čerpám. Ale dávat zpětnou vazbu v oblasti mezilidských vztahů? Například, když se mnou v jedné třídě žáci spontánně ke konci hodiny rozvedli téma na volnočasové aktivity a zjistili jsme, že s žáky, u kterých bych to nečekala, máme stejné zájmy a záliby, byla jsem opravdu mile překvapena a ve třídě se rozprostřela krásná atmosféra. Po hodině za mnou žáci ještě přišli a povídali si. Od své paní vedoucí praxe jsem se ale dozvěděla, že to není ve třídě vůbec vhodné. Že by mi žáci za chvíli lezli po hlavě a neměla bych žádnou autoritu. Příští hodinu, bylo ale vše v pořádku, všichni pracovali a do třídy chodím o to raději. Dokonce jako s jedinou třídou se mi povedl ,,Laufdikat“, aniž by se z hodiny stala volná zábava. Pořád mám tedy v hlavě otázku. Nejde ve vyučování právě i o to odlehčení, kde na chvíli sestoupíme z dané hierarchie do partnerského vztahu? (Samozřejmě jen pokud víme, že si to můžeme dovolit.) A je vůbec možné soudit, jak jsme v dané situaci reagovali? To že mě něco překvapí, se nedá naplánovat ani naučit. Mám teď prostě pocit, že se kontrola mé praxe zvrhává do oblastí, kde nemám moc možnost nápravy, protože jsou to věci vrozené nebo se jedná i o spontánní reakce. Myslím si, že dokud nejsou po hospitaci shledány větší chyby, které by přímo narušovaly průběh hodiny, mohla by se dát studentům i trochu větší volnost. Aby se sami poprali podle svého nejlepšího svědomí a vědomí, protože i když si praktikant nachystá sebelepší hodinu, nikdy nevíte, jak zareagují žáci. A já začínám nalézat větší kouzlo právě v umění přizpůsobit se situaci a hlavně žákům, než se hodiny tvořit s podrobnými přípravami. Zároveň ale přiznávám, že to musí být těžké i pro mou vedoucí praxe, protože na mě žáci určitě reagují jinak než na ni. Je to pochopitelné. Ve škole stejně jako v životě nám lidé tzv. sednou nebo nesednou a to je přirozené. Proto když přijdu s návrhem aktivity a ona řekne: ,,To teda nevím, Katko, jestli tohle bude fungovat“, tak je mi i jasné, že to stejně musím vyzkoušet, i když je to hrozící katastrofa. A někdy si potvrdím, že to katastrofa skutečně je a někdy je to naopak skvělé. Moje vedoucí má za sebou úplně jinou praxi než já, ale nejen to. I myšlení, představy. Já hodně v situacích jednám tak, jak mě vychovali rodiče a to je také jeden důležitý aspekt, proč je těžké hodnotit někoho jiného , když jde o přirozené situace. Pořád se mi tyto myšlenky motají přes sebe v hlavě a vychází mi z toho, že být učitelem znamená proces, který vyžaduje velký kus práce i na sobě samé.
863	195	německý jazyk	5	1	1	1	1	2	3	3	Praxi vykonávám už od ledna na ZŠ, kde mě zároveň na částečný úvazek zaměstnali. Mám přidělenou paní učitelku (vedoucí mé praxe), která mi přípravy na hodiny kontroluje, hodnotí a každou středu chodí na hospitaci. Zároveň smím chodit na náslechové hodiny jak k ní, tak i k ostatním učitelům. Měla jsem volnou hodinu a využila ji k tomu, abych se podívala do hodiny angličtiny k jiné paní učitelce, i když můj obor je němčina. Zajímala mě hodina angličtiny už jen z toho důvodu, že jsem ve svých hodinách němčiny zkoušela s dětmi anketu, který cizí jazyk se jim líbí, který by se ještě chtěli učit a který se jim naopak nelíbí. Jako nejoblíbenější jazyk si děti zvolili angličtinu a v nelibosti zvítězila němčina. A možná jsem po náslechové hodině zjistila i důvod, proč tomu tak je. První zásadní faktor je to, že s němčinou se začíná v 6. třídě a angličtinou už ve 2. třídě. Je tedy pravděpodobné, že si k angličtině vybudují bližší vztah. Je to i jejich první cizí jazyk, takže mám pocit, že všechnu energii vloží do naučení se všech slovíček a různých minulých i budoucích časů a na němčinu o pár roků později už nezbývá tolik prostoru. Druhým faktorem je určitě všudypřítomnost angličtiny. Různé nápisy, hry a seriály, které jsou světoznámé a jsou takzvaně trendy, to je pro děti obrovská motivace, proč se anglicky učit. Je to ,,cool“. Zatímco na němčinu se tak často nenarazí a už vůbec ne během běžného dne. Všichni si ji ve škole spojují akorát s bývalým režimem a se vším negativním. Zaslechla jsem i větu: ,,Vždyť němčina zní odporně.“ V hodině angličtiny jsem paní učitelce až skoro záviděla zájem, s jakým žáci zapáleně diskutovali na téma sluneční soustava. Všechny žáky to velmi zajímalo a doptávali se na různé zajímavosti nebo dokonce sami do diskuse přispěli informací, která debatu ještě víc obohatila. Já jsem jen seděla a přemýšlela, jak je úžasné mít tak zajímavé téma v hodině. Moje témata hodin se u začátečníků omezili jen na: moje rodina, moje zájmy, počasí, německá města, prázdniny a zvířata. Nutno podotknout, že to nejsou zrovna oblasti, o které se žáci v osmé třídě právě zajímají. Právě v hodině angličtiny jsme přišla na to, že jejich ,,parketa“ je diskuze na téma: Byl na Marsu někdy život? Jak velké je Slunce? Kolik je hvězd? Co znamená, že muži jsou z marsu a ženy z Venuše? Mají to ženy opravdu těžší? Hodina probíhala naprosto úžasně a hlavně celých 45 minut v angličtině. Paní učitelka nemusela vůbec nic překládat. Žáci se mimoděk naučili spoustu nových informací obecně o planetách a vesmíru a k tomu i spoustu nových slovíček. Ráda bych takto vedla své hodiny němčiny. Málo psaní a hodně mluvení. Jenže pokud se děti neumí ani představit, těžko s nimi můžu probírat lepší témata než: ,,Moje teta se jmenuje Renata. Jak se jmenuje tvoje teta?“. Každopádně mi byla tato náslechová hodina velkou inspirací a pokusím se i s tématy, které žákům nejsou až tak sympatické a ke kterým nemají dostatečnou slovní zásobu, rozvést více diskuzí a podpořit to třeba již vypsanými frázemi nebo možnostmi, jak se do diskuze vůbec zapojit.
864	196	výtvarná výchova a vizuální tvorba	1	1	1	1	1	1	1	1	Když jsem se byla domlouvat s paní učitelkou na konkrétních hodinách praxe, působila na mne velmi mile a obětavě. Taková ta milá a hodná paní učitelka. Úplně stejně působila i v hodinách na kterých jsem zatím byla, nekřičela, byla velmi trpělivá, snažila se vždy na vše odpovědět, vyslechnou žáka a odpovědět na otázku. Převážně o přestávkách a někdy i v průběhu hodiny komunikovala i s námi. Vykládala nám o konkrétních žácích, třídách a celkově jak to tam chodí a probíhá. Byla k nám velmi pozorná. Ve všech třídách se snaží žáky na začátku hodiny vždy nějak zaujmout, namotivovat k práci, vypráví jim příběhy, ptá se na otázky, což je podle mne velmi důležité. Konkrétněji v 9. třídě bylo tentokrát dětí daleko méně než obvykle. Vyškrabávali pomocí špendlíku vybraný obrázek do takové průhledné fólie, který následně otiskovali na papír. Po 10 minutách vyškrabávání jedna slečna vykřikla z lavice, že už jí bolí prsty, na to jí p. učitelka odpověděla, ať si chvíli odpočine a pak pokračuje ve vyškrabávání. Studentka nelenila a zeptala se znovu, jestli to vážně musí dělat a nemohla by přestat úplně. Docela mne překvapilo, s jakým klidem se zeptala a snažila manipulovat s p. učitelkou. Další slečna po natáhnutí barvy na fólii nenavlhčila papír, přesto že to p. učitelka několikrát říkala, a přilepila jej k fólii. Papír se jí samozřejmě přilepil a poničil, natož se urazila a naštvala, že už to dělat nebude. Otočila se a začala si číst knížku. Největší paradox byl, když otisk začala dělat p. učitelka sama za ní, protože jí bylo líto, že se naštvala. Pochopila jsem to tak, aby jakože nebyla smutná. Ale přeci o tomhle to vůbec není. Neměla důvod se naštvat, vždyť o nic nejde, prostě to jen zkusí znovu, nic se nestalo. Podle mě je na ně p. učitelka moc měkká. Neříkám, že by měl být učitel zlý a tvrdý, to rozhodně ne, ale měl by se stát určitým průvodcem a mít u žáka alespoň nějaký respekt. Paní učitelka se snaží být kamarádská, ale studenti dobře ví, co si k ní můžou dovolit, a že toho není málo. Vědí, že se na ně nenaštve a tak toho jednoduše zneužívají.
865	196	výtvarná výchova a vizuální tvorba	2	1	1	1	1	1	1	1	Minulou hodinu paní učitelka přinesla tablety. Překvapilo mne, že někteří žáci opravdu pracovali. Co jsem pochopila, pracují s nimi většinou jen ve výjimečných případech. Měli za úkol najít a podívat se jak vypadá vitrážové okno, chrliče a celkově gotická architektura. Okno pak kreslili či malovali volnou technikou. Hodně se bavili, dívali se na různá videa a obrázky, určitě bych se v mých hodinách tabletu vyhýbala. Celkově rozbíjel atmosféru, která byla na začátku hodiny, děti se pak už vůbec nesoustředily. Na paní učitelce se mi líbí to, že žádnému žákovi ve výtvarné hodině neřekne, že má něco špatně. Všechno je správně a to se mi líbí. Není žádné špatně a dobře, je to jeho výtvor a ten se nedá hodnotit jen podle líbí a nelíbí. Hodnocení ve výtvarné výchově není nic jednoduchého. V případě kdy učitelka studenta kárá za něco, co nakreslil špatně, může se stát, že žák poté nechce kreslit vůbec. A to jen proto, že si myslí, že to neumí, když mu minulou hodinu paní učitelka řekla, že to nakreslil špatně. Další hodinu všichni pilně pracovali i o přestávce, byli moc šikovní, začínám si k nim budovat vztah. Hodiny jsou díky tomu mnohem příjemnější a mnohem víc mě to baví. Mám je ráda, těším se, až někdy budu mít svou třídu a budu je všechny znát a moct poznávat. Daleko více komunikují i oni semnou, přijde mi, že se mě na začátku trošku báli. Teď se mne i sami zeptají, chtějí pomoct, poradit. Mám skvělou zkušenost s 5. třídou. To byly zlatíčka, pořád se ptali, byli ze všeho nadšení, všechno je bavilo a neuvěřitelně šikovní a talentovaní. Koukala jsem… Nevím, jestli je to skvělým vedením celé třídy, nebo se jen sešel dobrý kolektiv a jsou schopni takhle celistvě fungovat. Jelikož jsem na základní škole, kde je pouze druhý stupeň, jsou tito páťáci nejmladší. Asi i proto mne takto mile překvapili. Paní třídní učitelka potřebovala udělat strom a dala tedy seznam p. učitelce z výtvarné výchovy, kteří čtyři žáci tento strom na velký papír udělají. Čtveřice se jednoduše zvedla a šla pracovat a to není všechno, dělali ty stromy dva, takže po dvojicích. Říkala jsem si, jak takový velký strom jen ve dvou zvládnou a zvládli a jaké. Udělali dva krásné, velké stromy přes celé dveře. Nestačila jsem se divit. Tyhle bych mohla učit pořád.
866	196	výtvarná výchova a vizuální tvorba	3	1	1	1	1	1	1	1	Minulou hodinu zadala paní učitelka dětem kreslit komiks. Rozdala jim nějaké ukázky jiných kreslených a malovaných komiksů a také krátkou pohádku, na kterou konkrétní komiks vymýšleli. Myslím, že se to jmenovalo pohádka o sprše a byla z knihy od Petra Nikla, aktuálního, žijícího umělce. Byla jsem mile překvapena, že paní učitelka vybrala zrovna pohádku od tohoto umělce. Konkrétněji jsem byla ráda za to, že se v dnešní výtvarné výchově na základních školách vůbec objevují paní učitelky, které alespoň trošku sledují aktuální dění výtvarného umění. A že ho v Brně není málo. Musíme totiž s politováním přiznat, že se většina zaobírá pouze tradičními a typickými úkoly výtvarné výchovy, které pro děti nejsou nikterak inovativní, motivující ba ani kreativní. Takže jsem byla ráda. Ta knížka je super, má vtipné krátké pohádky a je krásně ilustrovaná. Prostě taková vtipná dětská knížka. Děti se měly rozdělit do skupinek po dvou nebo po třech a začít komiks vymýšlet. Zapomněla jsem napsat, že to byla 7. třída, ve které se tento úkol realizoval. Přišlo mi to na ně docela těžké, ale proč by se s tím nepoprali, je pravda, že někteří jsou vážně šikovní. Některé skupinky začaly pracovat. Nejprve si vypisovali jména z pohádky a podle jmen utvářeli postavy. Již u tohoto kroku se hodně zbrzdili. Některým se nedařilo postavy nakreslit nebo prostě jen nebyly podle jejich představ a tak pořád gumovali. Ale někteří pracovali opravdu pilně a postavy byly skvělé. Dokonce asi dvě skupinky začaly utvářet samotný příběh a obrázky tak měly i svůj vlastní text. A teď, proč to celé píši. Píši to proto, že asi tři skupinky vůbec nepracovaly. Abych většině úplně nekřivdila, alespoň něco málo kreslili. Nakreslili třeba dvě postavy za dvě hodiny. Říkám, aspoň něco, ale tak málo? No a ty zbylé tři neměly vůbec nic, prostě jen seděli a nic nedělali. Moc jsem tomu nerozuměla. Nerozuměla jsem tomu, proč jim paní učitelka nic neřekla. Tak nějak je přecházela a samozřejmě celou třídu několikrát obcházela, ale nic jim neřekla. Nechala je dělat své nic. Paní učitelka je hrozně hodná a nevím, jestli je prostě jen nechce do něčeho nutit nebo chce, aby ji měli rádi, ale o tom to přeci není a oni ji budou mít rádi i tak. To vidím a vím. Je nesprávné, aby půlka třídy pracovala a ta druhá nic nedělala. Ne vždy se všem všechno povede, to netvrdím a není reálné, ale je důležité, aby se děti alespoň zapojily a začaly pracovat. Na takový přístup se lehce zvyká a jak jim pak bude paní učitelka vysvětlovat to, že je minulou hodinu nechala a teď po nich najednou chce, aby pracovali. Asi se ji zeptám. Tak jsme se zeptala a řekla mi, že se vždy snaží, aby si každý našel něco, co ho bude bavit a ještě se jí nestalo, že by jí někdo za ten půl rok nic neodevzdal, a když hold jednu hodinu nepracuje, pracuje tu druhou.
867	196	výtvarná výchova a vizuální tvorba	4	1	1	1	1	1	1	1	Mou pedagogickou praxi v oblasti výtvarné výchovu realizuji na gymnáziu ve Valašském Meziříčí. Tato škola má čtyřleté i šestileté ročníky a studují zde jak kluci, tak holky. Měla jsem štěstí spíše na třídu s větším počtem holek a musím uznat, že jsem trošku bála celkově střední školy, ale překvapilo mne, jak jsou hodní. Tedy aspoň prozatím. Přišli mi smíření s tím, že si tuhle školu vybrali a tak ji i relativně s obdivem studují, ale další věc je to, že většina bere výtvarnou výchovu asi jako odpočinkový předmět a nemají potřebu zde dělat blbosti. Na druhou stranu ale mlčky pracovali a občas se i na něco zeptali, byli vlastně relativně aktivní. Zatím jsem se účastnila pouze několika hodin náslechů, které byly moc hezky vedeny. V prvních hodinách dělali Kykladské idoly, paní učitelka mluvila obecně o sochařství, jak se sochy dělají a ostatní základní informace, potom je konkretizovala, až došla ke konkrétní práci. Ukazovala studentům také obrázky, aby si mohli udělat představu, jak tyto idoly vypadaly. Zařadila tohle téma také do historického kontextu. Nakonec si každý z hlíny vymodeloval takový svůj Kykladský idol. Takhle hodina se mi moc líbila, líbí se mi, když je výtvarná výchova z části propojena také s teorií dějin umění. Líbí se mi to, jak dávala souvislosti dohromady a celkově téma prohlubovala, spojovala i s ostatními událostmi či umělci. V souvislosti s tímto “starým“ uměním ukázala také umění aktuální a konkrétní umělce, kteří se například touto kulturou mohli inspirovat. Tohle propojení je podle mne velmi důležité a myslím si, že je málo hodin výtvarné výchovy, kde by se brala i nějaká teorie natož zařazení to určitého časového vymezení nebo kontextu s ostatními proudy umění. Velké plus přikládám také tomu, že připomíná aktuální umělce a dění ve světě, protože je to podle mne velmi primární a učitelé si často neuvědomují, že by měli studenty učit i umění po konci 19. století. Na to se podle mě velmi často na středních školách zapomíná a je to velká škoda. V hodinách často upozorňuje také na historické památky v okolí Valašského Meziříčí, což mi přijde taky super, studenti se na ně můžou jít podívat, není to pro ně tak imaginární. Například když mluví o gotice, zmíní nejprve gotické památky v okolí, pak umělecká díla v ČR a nakonec ve světě. Tento přístup mi přijde velmi sympatický a logický. Zatím jsem tedy velmi spokojená a těším se na další hodiny. I na ty, které povedu já sama.
868	196	výtvarná výchova a vizuální tvorba	5	1	1	1	1	1	1	1	Mám za sebou konečně vlastní výuku, kdy jsem pracovala nejprve s druhým ročníkem, to dělali takové expresivní, osobnostní autoportréty, kdy jsem jim nejprve představila nějaké představitelé expresionismu a ukázala různé ukázky umělců a děl aby měli trošku představu a dokázali se opravdu odvázat. Měli volnou ruku a jediné zadání bylo, aby přemýšleli nad tím, co tam malují a z jakého důvodu to dělají, například proč vybírají tyhle konkrétní barvy. Myslím si, že je to bavilo a docela se vyřádili, budou to ještě dodělávat. Zpětná vazba od paní učitelky byla super, tak jsem byla spokojená a nabitá. Jen abych to upřesnila tato paní učitelka má cca 40 let. Odpoledne jsem vedla další dvouhodinovku prváků s p. učitelkou, která je poněkud starší. Na hospitacích jsme vycházely vždy skvěle, byla trošku razantnější k studentům, ale brala jsem to. Nicméně, řekla jsem jí můj plán na výuku, moc se jí to líbilo, jelikož učí i český jazyk a má aktivita byla právě s češtinou propojena. Studenti si měli donést každý svůj vlastní text, který mají rádi nebo se jim líbí, já jsem donesla různá umělecká díla, jak staré umění, tak nové a obrázky těchto děl jsem rozprostřela doprostřed třídy. Studenti si se svými texty posedali okolo obrázků a měli za úkol vybrat jeden, který jim podle nich pasuje právě k danému textu. Poté jsme si postupně všechny texty i vybrané obrázky prošli, řekli mi, proč si konkrétní obrázek k tomuto textu vybrali a řekla jsem jim vždy něco o konkrétním díle, které drželi v ruce, autorovi a nějakou zajímavost, perličku, kterou by si mohli zapamatovat. Byly tam například díla od Kateřiny Šedé, Kintery, Valocha, Sýkory, Kolíbala, Chatrného, Kovandy, Číhala, ale také od Van Gogha, Moneta, Boudníka, Longa, Klimta a další. Poté co jsme si díla prošli, obrázky si posunuli doprava a texty doleva. Následně utvořili dvojice a měli tedy ve dvojicích vytvářet ze dvou textů a obrázků svůj vlastní příběh, který mohli různě domalovávat a dokreslovat. Bylo perfektní sledovat je, jak různě zkouší a zkoumají jak tyto dva texty skloubit dohromady a zakomponovat do nich ještě obrázky, musím říct, že opravdu všichni celé hodiny pracovali, a když někdo nevěděl, snažila jsem je jen nějakým způsobem popostrčit a navést na nějakou cestu, spíše ukázat více směrů, aby si mohli nějaký z nich vybrat. Snažila jsem se být spíše takovým průvodcem, protože jsem to brala tak, že je to jejich dílo, jejich myšlenky a mají nárok na to se samovolně vyjádřit. Různě jsem je procházela a vyptávala se, jak se jim pracuje, jestli mají plán, proč to tak dělají, abych viděla, že to jen tak „hala bala“ nelepí. Proč to všechno zmiňuji, se hned dozvíte. Ještě jsem zapomněla dodat, že p. učitelka jim vždy na začátku vybírá telefony, stejně tak se mě zeptala na začátku mé hodiny, jestli je chci také vybrat, docela mne svou otázkou zaskočila a tak jsem jí řekla, že si to ještě rozmyslím. Na začátku hodiny jsem se představila a řekla jim, že tedy telefony vybírat nebudu, jak jsou zvyklí, ale že bych byla ráda, kdyby zůstaly v tašce. A ony vážně celou tu dvouhodinovku zůstaly ani na ně nekoukli. Takže v průběhu hodin jsem tak procházela a byla nadšená, jak jsou zapálení a pracují a najednou jsem dostala chladnou sprchu od paní učitelky, kdy mě zarazila a zeptala se mě, jestli mám nějakou představu, jak to má vypadat. Tahle otázka mne docela dostala, jak mám mít představu, jak má vypadat příběh, který má někdo možnost si od základu vymyslet? Tak jsem na ní asi trošku zírala a snažila jsem se jí vysvětlit, že právě chci, aby nad tím sami přemýšleli, že jim nechci nic vnucovat, nějak je navádět, dělat návody. A ona mi řekla, že by ty studenty víc vedla, že mám právo na to jim říct, kde to mají třeba doplnit a dodělat, že já mám školu na to, abych to viděla. Tak jsem jí řekla, že to ale dělat nechci, že je to jejich dílo a oni sami nejlépe vědí, jak je to správně. Vlastně mi řekla, že jim nechávám moc volnou ruku a že by je víc vedla, protože se v tom potom plácají. Plácají? Prosím? Ti co jsou do toho maximálně zapálení a vymýšlí jak propojit Kovandu s kvantovou fyzikou? Tak to mě teda dostala. Ne jen, že svým způsobem uráží mě, protože je údajně špatně vedu, to beru, protože zpětná vazba je důležitá a je potřeba ujasnit si různé věci a já jsem ráda, že mě na to upozornila, protože jsem si uvědomila, jak je to špatně, ale to, že takto uráží studenty, mě mrzelo asi o to víc. Tak jsem ji jen suše odpověděla: „Já mám ale pocit, že se v tom vůbec neplácají.“ Co vám budu povídat, z té hodiny jsem šla jak opařená a začala přemýšlet nad tím, jestli jsem vážně něco udělala špatně a do teď si toho nejsem vědoma, protože jsem se na tu hodinu vážně připravovala a myslím si, že i to povídání o konkrétních umělcích jim dalo hodně a bavilo je. Tak by mě zajímal i váš názor, jestli je to v pořádku. Paní učitelce je kolem šedesáti a myslím si, že má trošku zajeté své koleje a nechce z nich vyjet. Na začátku hodiny se mě ještě zeptala, jestli chci, aby tam byla, a já jsem řekla: „Klidně, ráda budu mít zpětnou vazbu.“ Tak jsem ji teda dostala. Na závěr mi ještě řekla, že oni sami budou mít větší radost z toho, když to dílo bude víc jako umělecké dílo nebo „umělečtější“, něco v tom smyslu. Moc nechápu, co tím chtěla říct. Asi, že když jim řeknu, tady přidej modrou a tady to dodělej, ať tam není prázdný papír, tak se budou cítit více jako umělci? Tak to si vážně nemyslím.
869	197	historie a křesťanská výchova	1	1	1	1	1	1	1	1	V prvních několika týdnech, během nichž vykonávám praxi na základní škole, již jsem sám po devět let jako žák navštěvoval, mě zarazilo hned několik věcí. Jednak to, že se škola příliš nezměnila po technické stránce vybavení jednotlivých tříd a že tudíž učitelé využívají k práci se žactvem především „zastaralých“ forem učení – především práci s učebnicí. Ne že bych práci s učebnicí odsuzoval, odsuzuji třeba to, že právě v dějepisu, který je jedním z mých aprobovaných předmětů, využívají na škole stále stejnou učebnici, kterou jsem měl na svém stole doma i já před cca desíti lety. Když práci s učebnicí pominu a zhodnotím způsob výuky mého provázejícího učitele dějepisu, bude vypadat asi následovně. Pan učitel je mladý, učí prvním rokem, je celkem ambiciózní a s žáky umí vycházet. Snad právě kvůli nepřítomnosti dataprojektorů v jednotlivých třídách a tudíž nevyužití moderní techniky během hodiny mě zarazilo, že každá z hodin probíhá přibližně v tomto sledu: Po zapsání do systému edookit (škola již nevyužívá papírových třídních knih) učitel vyzkouší jednoho či dva šťastlivce, kteří dostali nedostatečnou z předchozího testu, ostatní zatím pracují s učebnicí. Poté si navzájem z učebnice čtou, případně se učitel ptá a používá formu částečného brainstormingu. Uplyne víc než půlka vyučovací hodiny a v tom zbytku dojde na psaní zápisu. Ten v šesté třídě žákům učitel píše na tabuli a oni opisují, od sedmé třídy dále už zápis pouze diktuje. Možná je to tak stále běžné, ale poté, co mi ředitelka školy říkala, že dnes už nejde učit tím způsobem, jak se učilo za nás, tak jsem si myslel, že se hodně změnilo. Nicméně po zkušenostech z těch několika pár hodin, jichž jsem se účastnil v podobě náslechů, mě utvrdilo, že se až tak moc nezměnilo. Dále mě trochu zaskočila rychlost probírané látky v dějepisu. Z četných diskusí na internetu i v televizním prostoru vím, že stihnout probrat moderní dějiny, především druhou polovinu dvacátého století, je čím dál větší problém. Jako učitel bych se snažil něco dělat se ŠVP a nevěnovat tak velkou pozornost učivu pravěku, jemuž je se starověkem věnován celý 6. ročník. Ale i v 7. třídě, než se dostane ke středověku v Evropě, tak mi připadá, že uplyne mezi prsty spousta času. Navíc je doba pravěku dnešku již tak vzdálena, že se mi zdá, že někteří žáci si ani nedokážou představit, o jak staré době se bavíme, kdy probíhala a že způsob života byl diametrálně odlišný tomu dnešnímu. Ale abych se ještě dostal k první hodině, kterou jsem měl možnost odučit. Byl to právě dějepis, byl to právě 6. ročník a bylo to právě pravěké učivo. Konkrétně doba železná. Na hodinu jsem se pečlivě připravil, nachystal si pro žáky zápis, opakování i osmisměrku, kterou měli zopakovat předchozí učivo – tedy dobu bronzovou. Před začátkem hodiny mi učitel sdělil, že dobu bronzovou nestihli ještě úplně probrat a že by bylo vhodné, abych s nimi dobu bronzovou více zopakoval. Tak se stalo a zhruba v půlce hodiny jsem předložil před žáky onu osmisměrku, na níž mohli ve dvojicích pracovat. Bylo docela vidět, že s takovým přístupem – alespoň částečnou formou hry – nejsou příliš ztotožnění. Hlavně na ni nebyli zvyklí. Přivítal jsem, že nad jednotlivými pojmy z doby bronzové, které v osmisměrce vyhledávali, diskutovali a poté byli schopni úplně všechny nahlas vysvětlit. Pochytil jsem také první přímou zkušenost – nedávat žákům „hru“ uprostřed, nejlépe ani na začátku hodiny. Vhodná je až na úplný závěr hodiny, neboť po hře zůstalo ve třídě jen pár jedinců, kteří se byli schopni dále soustředit, zbytek neustále diskutoval nad jednotlivými pojmy osmisměrky a dohledával ty, které chyběly. Po zbytek hodiny – asi 15 minut – už bylo velmi obtížné udržet pozornost žáků a probírat dobu železnou, která nám z velké části zůstává na příští hodinu. Celkově mě ale překvapila snaživost většiny žáků, píle, starostlivost některých, že se něco důležitého nedozví a také snaha o porozumění. Pravděpodobně to bylo tím, že se jednalo teprve o šestou, ne třeba o osmou třídu. I tak však tato hodina ve mně vzbudila především pozitivní dojmy. Snad to bude tak dál pokračovat.
870	197	historie a křesťanská výchova	2	1	1	1	1	1	1	1	Po prvních týdnech, kdy jsem absolvoval na základní škole pouze hospitace a po první odučené hodině, už jsem trošku „vplul“ do učitelského dění na škole, což bych nyní rád zhodnotil. Čekaly mě první dvě hodiny němčiny, ačkoliv vím, že bych tu měl hodnotit hlavně dějepis, věnoval bych se nyní krátce i němčině. Vyučoval jsem dvě paralelní hodiny za sebou v 7. A. a následně v 7. B. První zmíněná třída, která platí na škole za tu „horší“, se tak opravdu v tento den jevila. Přítomni byli všichni žáci, kteří jsou známi jako největší vyrušovatelé a kteří s sebou dokážou strhnout i tu část třídy, která by se ráda soustředila. Především jedna z žákyň, jak jsem zpozoroval na násleších, neváhá komentovat jakékoliv výroky učitele svými poznámkami, které jsou velmi často nepřiměřené, až nemístné. Pokusil jsem se žáky v němčině zaujmout drobnými interaktivními videi, s pomocí nichž jsme probírali nejjednodušší německé fráze – seznamování, pozdravy atp. Musím říci, že jsem očekával větší úspěch, protože vím, že na to nejsou se svým učitelem příliš zvyklí, věnují se spíše frontální výuce s pomocí papírových pomůcek. Ani tak nedokázali udržet pozornost, a to ani nemluvím o následné hře, kterou jsem si pro ně připravil. Snad pět minut jim trvalo, než pochopili, jak se seřadit do dvou řad, které pak mezi sebou soutěžily. Postřehl jsem ale, že není příliš vhodné pro žáky vymýšlet soutěživé hry, kdy vyhraje skupina nebo jednotlivec, jelikož mají neustálou touhu předhánět se a všelijakými způsoby a taktikami se snaží k vítězství přiblížit. Menší už je pak efekt toho, co se mají díky hře naučit. V dalších hodinách jsem tedy volil spíše hry, kde není jeden vítěz. Z hodiny v 7. A. jsem odcházel docela unavený, všechen program, jenž jsem měl připraven, jsme ani nestihli. A to mě tížila představa, že mám vyučovat hned další hodinu. Následoval stejný ročník, ale jiná třída. Tam přišly jiné potíže. Skoro čtvrt hodiny jsem nemohl uvést do chodu ani za pomoci žáků a provázejícího učitele interaktivní tabuli, takže to vypadalo, že se ani k interaktivním videím nedostaneme. Ačkoliv se vyskytly tyto technické problémy, nakonec jsem vše s třídou hravě zvládnul. Jak videa, tak probrat látku, tak zahrát hry. A to jsem měl čistého času asi půl hodiny. Třída totiž disponovala úplně jiným chováním a snaživostí. Z této hodiny jsem odcházel velmi příjemně překvapen. Rád bych se ještě zmínil o zajímavé situaci, která se mi přihodila během hodiny dějepisu. S provázejícím učitelem jsme se dohodli, že bych si mohl vyzkoušet ústní zkoušení před tabulí. Vyvolat si dva jedince, kteří ještě před tabulí nestáli a zopakovat s nimi poslední tři látky. Tak jsem taky učinil. Vyvolal jsem prvního, byl jím zrovna velmi snaživý hoch, jak jsem rozpoznal, dostal za 1 a oba jsme měli dobrý pocit. Následně jsem vyvolal dívku, o níž jsem se později dozvěděl, že je Ukrajinka. Nechtěla jít k tabuli za žádnou cenu. Celá třída na ni pokřikovala: „Běž, jdi to alespoň zkusit.“ Nešla. Nevěděl jsem, jak reagovat. V duchu jsem si říkal, že když jí řeknu, že nemusí, tak okamžitě ztratím autoritu a kdybych byl jejich opravdovým učitelem dějepisu, tak mi příště kdokoliv jiný řekne: Nepůjdu, ona minule taky nemusela. Zbylo mi jediné řešení, zeptat se provázejícího učitele, který seděl v zadní lavici. Naznačil mi, ať to nechám a nenutím ji. Jak říkám, poté jsem zjistil, že je Ukrajinka a že se bojí nahlas mluvit, natož před celou třídou, kvůli jejímu přízvuku. Slyšel jsem ji pak mluvit v další hodině, to nemluvila se mnou, ale se spolužáky, a musím říci, že bych téměř nepoznal její ukrajinské kořeny, čili zpětně si říkám, že se rozhodně nemusela bát mluvit ani před ostatními spolužáky, ani přede mnou.
871	197	historie a křesťanská výchova	3	1	1	1	1	1	1	1	Rád bych krátce zhodnotil své poslední „účinkování“ na základní škole a věnoval se hodině dějepisu, kterou jsem vedl minulý týden. Měl jsem vstoupit přes práh třídy sedmého ročníku, v níž jsem již vyučoval němčinu, tentokrát mě čekal dějepis. Tato třída je po škole známá pověstí nepříliš kultivované, spíše provokující a odmítavě se stavící k učivu. Sám jsem to zažil cca před třemi týdny, když jsem tam vyučoval němčinu. Ačkoliv jsem měl nachystané různé formy výuky, včetně skupinové, práce ve dvojicích, práce s interaktivními médii, nesešlo se to s přílišnou odezvou. Žáci se neuměli ani postavit do dvou řad vedle sebe, abychom si mohli zahrát hru. Naproti tomu ty stejné aktivity jsem potom ani ne během půl hodiny stihl v 7. B. Tato třída platí za mnohem snaživější a zvídavější. Ale zpět k 7. A, kam jsem šel tentokrát na dějepis. Na začátku jsem zadal několik úkolů a zkusil si i dva jedince vyzkoušet (poprvé). Možná se trochu vylekali, tudíž po zbytek hodiny byli neuvěřitelně ukáznění. Vyvolal jsem zrovna dva jedince, jejichž žákovské knížky se hemží jedničkami, čili to nebyl problém. Pak jsme si společně zodpověděli otázky, na něž měli najít odpovědi v učebnici a pokračoval jsem výkladem. Na pořadu dne byla Kyjevská Rus. Nepříliš záživné téma, kdy jsme sami s provázejícím učitelem debatovali, zda třeba tuto látku vůbec zařazovat do hodin dějepisu na základní škole a nevěnovat se více například českým dějinám. Shodli jsme se, že bychom mohli téma zestručnit, takže jsem sedmákům nezaplácával hlavy jmény jako Vladimír Monomach nebo Jaroslav Moudrý. S výkladem jsme byli ani ne během patnácti minut (s brainstormingem) hotoví a mohli jsme přistoupit k zápisu. Ten jsme udělali diktovanou formou a obešel se bez jakýchkoliv připomínek či vykřikování. Na závěr hodiny jsme stihli učivo prohloubit formou osmisměrky, z čehož byli studenti nadšeni, mohli pracovat ve dvojicích a tři nejrychlejší dvojice byly pozitivně ohodnoceny. Na závěr jsme si ještě udělali rychlý průlet předchozími látkami a společnými silami jsme to zvládli. Tedy negativní očekávání se ukázala jako lichá a naopak jsem odcházel z hodiny s příjemným dojmem. Dokonce bych řekl, že ze všech minulých hodin jsem se cítil naprosto vyčerpaný a pochopil jsem, jak je učitelská práce těžká. Nyní, ačkoliv jsem vykonal v podstatě stejnou práci jako v již proběhlých hodinách, jsem odcházel snad i odpočnutý. V předminulém týdnu jsem zažil také hospitaci z pedagogické fakulty. Nijak jsem se jí neobával a dokonce jsem si pana doktora Jirečka během výuky ani nevšímal. Ačkoliv hospitace proběhla v 6. třídě a třídě, která platí za tu hodnější, žáci se během hodiny docela „rozjížděli“ a chvilkami bylo obtížné udržovat jejich pozornost. Navíc jsem neplánovaně musel stihnout učivo, které už měli mít probráno, a tak jsem namísto pouhé Mezopotámie probíral i Úvod do starověku, což mi pozici trochu zkomplikovalo a navíc jsem byl nucen s žáky udělat mnohem delší zápis, než jsem původně předpokládal, z čehož nebyli nadšení. Na konci hodiny nám ale zbyl asi desetiminutový limit, kdy jsme si zahráli historické pexeso, které žáci uvítali. Příliš dojmů z posledních dnů nemám, jelikož jsem je strávil ve Vídni na projektu BOW, který pořádá katedra německého jazyka, kdy chystáme společně s rakouskými studenty výuku pro české gymnazisty. Utvořili jsme páry – český + rakouský student a každá dvojice bude celý týden (6 hodin denně) vyučovat na gymnáziu vybranou skupinu studentů, kteří se přihlásí na tzv. „německý týden“. I to mi snad dá další zkušenosti do budoucí profese. J
872	197	německý jazyk	4	1	1	1	1	1	1	1	Na následujících řádcích nebudu reflektovat běžnou praxi, tedy výuku na některé ze základních škol, nýbrž týden, který jsem strávil v rámci projektu BOW na Gymnáziu v Zastávce u Brna. Celý projekt spočíval ve výuce nás – lektorů, dvou studentů Masarykovy univerzity a dvou rakouských studentů Universität Wien. Dohromady jsme tvořili jakýsi čtyřúhelník, jenž měl na starost týdenní výuku pro gymnaziální studenty, kteří se dobrovolně přihlásili na „projektový týden s němčinou“. Ještě před termínem výuky v Zastávce jsme se s rakouskými kolegy sešli dvakrát na jakýchsi přípravných sezeních. Jednou ve Vídni a podruhé v Brně. Setkání to byla přínosná. Já sám jsem se zprvu přihlásil do projektu pouze z důvodu, a možná to bude znít sobecky, abych si sám vylepšil němčinu tím, že budu v kontaktu s rakouskými studenty, což mě donutí němčinu aktivně používat. Po seznámení jsme si stanovili úkoly a začali pracovat na přípravě celého projektového týdne. Vymýšleli jsme řadu aktivit – od těch seznamovacích pro první den přes nejrůznější komunikační a aktivizační až po závěrečné. Výstupem celého týdne měl být právě projekt. Forma projektu už stanovena nebyla, tu si mohli určit sami zastávečtí studenti. Pravděpodobně největší aktivitu vykazovala z nás čtyř rakouská studentka Verena, jelikož za sebou má již bohatou praxi, kromě toho, že se již dvakrát podobného projektu zúčastnila, vyučuje odnedávna také na ÖSD v Brně. Oproti nám, především mně, který jsem byl oproti ní velkým začátečníkem, vyčnívala. Dokázali jsme se ale rovnocenně zapojit a nápady každého byly brány v potaz a posléze zpracovávány. Nyní již ale k samotnému projektovému týdnu v Zastávce, který proběhl 4. – 8. února 2019. Prvním milým překvapením pro mě bylo, že učitelkou, která akci organizovala v Zastávce (tedy profesorka zastáveckého gymnázia), byla moje bývalá učitelka angličtiny na gymnáziu v Brně. Inu, svět je malý a o náhody tu není nouze. Už to navodilo na škole přátelskou atmosféru. Ještě přátelštější pak byla navozena přímo ve třídě. Tam sedělo necelých dvacet studentů, zhruba od 15 do 18 let, a před katedrou jsme stanuli my – čtyři lektoři. V pondělí v 8 hodin jsme nastartovali první aktivity, samozřejmě pro začátek ty seznamovací. Mě samotného překvapilo, že úroveň němčiny většiny studentů byla celkem vysoká. Očekával jsem to mnohem horší, navíc jsem se obával toho, že se žáci vzájemně nebudou znát, jeden bude na úrovni A1, druhý B1. Tyto obavy se ale záhy ukázaly jako liché. Ač někteří jedinci uměli lépe, někteří hůře, podařilo se nám, troufnu si tvrdit, je hned první den stmelit jako kolektiv a do toho kolektivu jsme patřili také my čtyři. Okamžitě nás mezi sebe přijali, absorbovali, a během druhé aktivity opadl veškerý ostych. Tuto aktivitu nyní popíši. Myslím, že to byla právě ona, která překonala všechny bariéry na obou stranách. Rozdělili jsme studenty do čtyř skupin a postupně každý z nás jednotlivé skupiny obcházel. Proto jsme si v pěti lidech povídali navzájem o sobě. Žáci měli ve skupinách vymyslet otázky na nás – na lektory. Ptali se na naše zájmy a zjistili, kdo to mezi ně vlastně přišel. Samozřejmě jsme se posléze my ptali jednotlivých studentů na jejich zájmy. Zjistili, že jsme také jen obyčejní lidé, že je s námi legrace a že se mohou lecčemu přiučit. Ačkoliv nemohu stoprocentně posoudit, jak probíhaly debaty mezi rakouskými lektory a českými studenty, rozhodně nedocházelo k nějakým prodlevám nebo snad tichu. Pořád bylo o čem se bavit a ačkoliv kolikrát studenti neznali příslušné slovíčko, dokázali ho rakouským kolegům opsat, či jakkoliv jinak vysvětlit. První a druhý den tedy probíhal na gymnáziu v duchu seznamování a aktivit, které byly spojené s hlavním tématem celého týdne. To znělo „Über die Grenzen schauen“, což vystihuje nejen to, že se studenti s námi „podívají“ za hranice, do Rakouska (imaginárně), ale že překročí i jakousi vnitřní bariéru a dokáží ji odbourat a aktivně němčinu používat. Dalšími tématy, na která rozhodně přišla řeč, bylo cestování a také volba povolání. Středa byla ve znamení návštěvy nedalekého města Rosice. Úkolem bylo to, aby studenti ze Zastávky představili nám, ale především rakouským lektorům, české, tedy vlastně moravské město. A samozřejmě v němčině. Na tom pracovali už v úterý. Překvapilo mě, jak vehementně na tom pracovali, aby návštěva měla úroveň. Každá skupina zpracovala určité místo v Rosicích a to následně na místě ve středu popisovala. Následovala návštěva cukrárny, kde si všichni mohli neformálně pohovořit a navázat tak ještě užší styky. Řada z nás si vyměnila se studenty kontakty. Vyvrcholením celého týdne byl pátek. Logicky se měla odehrát nějaká prezentace celého projektu. Navštívit nás přišly i organizátorky z Masarykovy univerzity a Universität Wien. Naši studenti si měli připravit něco jak pro ně, tak pro všechny ostatní studenty Gymnázia Zastávka, kterým demonstrovali, jak celý týden s němčinou probíhal. Opět se studentstvo rozdělilo do skupin a každá si připravila na svém stanovišti vlastní aktivitu – buď o Rakousku, nebo o našem výletu, nebo o německých povoláních, kterými následně vtáhla do děje ty studenty, kteří „přišli na návštěvu“. Mluvilo se pouze německy, tím, že si studenti zvolili vlastní aktivity, byli za ně stoprocentně odpovědní a dokázali je tak snáz předvést ostatním. Myslím, že kdybychom jim my nadiktovali, co má kdo udělat, zdaleka by nepanovala poslední den projektu ve třídě taková euforie. Tento příspěvek zakončím dvěma vzpomínkami, které mám právě na poslední den. První, když mi jedna ze studentek řekla, že konečně poznala krásu němčiny a že po týdnu stráveném s námi ji začala bavit. K tomu se záhy přidali všichni ostatní. A také musím přiznat, že jsem se v poslední den projektu sám dojal, když jsem žákům v poslední minutě sdělil, že jsem se zprvu do projektu přihlásil jen kvůli sobě, abych si vylepšil němčinu. Nakonec ale mezi námi panovala taková chemie a dobrá nálada, že jsem jim přiznal, že to bylo hlavně díky nim a jejich zájmu a že pokud by příští rok proběhl stejný či podobný projekt, že už kvůli nim bych se do něj znovu přihlásil. A to je – u mě – co říct.
873	197	německý jazyk	5	1	1	1	1	1	1	1	V druhém reflektivním deníku bych se rád ohlédnul za celým projektovým týdnem v rámci projektu BOW optikou žáků. Veskrze jsem již většinu naznačil v prvním reflektivním deníku. Dle mého názoru jsme žáky zaujali již první den. Jak jsem psal v prvním deníku, už prvními seznamovacími aktivitami. Ale nejen těmi. Každý z nás čtyř lektorů jsme sice jinou osobností, ale každý jsme jistým způsobem měli k žákům blízko. Jedním faktorem je samozřejmě věk, neboť nás nebrali jako osvědčené kantory, ale spíš jako ty, co se také učí. Druhým plusem byla naše otevřenost a upřímnost. Tou jsme docílili stejné otevřenosti od nich směrem k nám, tudíž nebyl problém s vzájemným porozuměním, pokud došlo k tomu, že někdo něco nechápal, neváhal, nebál se zeptal. Taktéž jsem popsal již v prvním deníku, že měli možnost se s námi úžeji seznámit v rámci středečního výletu do Rosic, kde jsme strávili téměř tři hodiny v místní cukrárně. Většina z žáků si popovídala s německými kolegy i s námi, ptali se na dosavadní zkušenosti, ale také na naše a jejich zkušenosti s němčinou z gymnazijních let. Mimo to jsme každý den vyžadovali od všech jedinců zpětnou vazbu. A to prostými otázkami, co se jim na daném dni líbilo, co se nelíbilo a co by případně změnili. Dá se říct, že téměř sto procent odpovědí bylo pozitivních, ačkoliv byly anonymní. Jen tu a tam se objevila poznámka „více němčiny“. Od německých lektorů se ani jiného jazyku než němčiny nedočkali a my, čeští lektoři, jsme sloužili v případě nouze jako zprostředkovatelé. Když zkrátka studenti nerozuměli, snažili jsme se nejprve opisy, pomalou němčinou věc přiblížit. V nejhorších případech jsme sáhli i k češtině, vyhnout se tomu prostě nešlo, to píši naprosto upřímně. Myslím ale, že většině to nevadilo, a naopak ocenila snahu docílit k jejich pochopení německy a teprve k následnému použití češtiny. Vůbec nejaktivnějším dnem ze strany žactva byl ten poslední, jak jsem již v prvním deníku popsal. Aktivita každého studenta ve třídě byla na 100 %, sami vymýšleli různé německé aktivity, seznamovali s nimi a učili ty studenty, kteří se přišli podívat na tento závěrečný den, aby viděli, jak projektový týden probíhal a co se ti, kteří se zúčastnili, přiučili. Absolutně už nebylo potřeba žádné lektorské vedení, z žáků se ten den stali poloviční profíci. A myslím, že ten pocit měli i oni sami v sobě. Poslední den byl opravdu doslova protkán jak jakousi euforií, tak smutkem, že už projekt končí. Oba pocity se dle mého názoru mísily jak na straně u katedry, tak v lavicích.
874	198	český jazyk	1	1	1	1	1	1	2	2	Po prvním úvodním setkání s paní zástupkyní jsem ze svého výběru školy byla zcela nadšená a pořád jsem, ale musím říct, že po vyprávění paní zástupkyně jsem měla pocit, že ve škole se na žáky vůbec nekřičí, všichni jsou hodní a snaží se, jelikož většina sportuje a trenéři jim kontrolují žákovské, navíc je škola jen do 7. třídy. Tato bublina praskla asi o hodinu později, kdy jsem šla poprvé na náslech do hodiny češtiny. Už při vstupu do hodiny, která se konala v 7. třídě, musela paní učitelka zvýšit hlas, aby žáky uklidnila. Již předem nás paní učitelka varovala, že je to třída, kde nemá cenu se snažit si připravovat nějaké extra aktivity, protože se to tam nesetká s příliš pozitivním přijetím. Když jsem třídu chvíli pozorovala, rychle jsem pochopila, o jakých rušivých elementech mluvila, jedná se především o kluky ve třídě, zvláště o jednoho, který se neustále houpe na židli, na něco se vyptává, ale většinou se jedná o zcela zbytečné otázky a jen jimi na sebe strhává pozornost. Když jsem tak v hodině seděla, přemýšlela jsem, zda by se přece jen nenašla aktivita, která by je zaujala a nahradila by na chvíli cvičení z učebnice. Zároveň chápu, že paní učitelka je zná lépe a ví, co je pro výuku u nich nejlepší. Avšak občas mě i napadne, zda ji za roky praxe a setkávání se s podobnými kolektivy trochu neopustila motivace, což mě vede k otázce, jak já budu třeba za 10 let k výuce přistupovat a jak je vůbec možné udržet si motivaci a nadšení do práce. Nerada bych se stala demotivovaným vyhořelým pedagogem, ale občas jistou demotivaci pociťuji už teď. To ve mně zcela přirozeně vyvolává otázku, zda se učení skutečně chci věnovat. Další den jsem došla do školy na náslechy do češtiny, ale paní učitelka náhle kvůli jiným praktikantům změnila češtinu na hodinu angličtiny. Ve třídě to oznámila překvapeným žákům ještě s tím, že píší přepadový test. Test byl na minulé časy u pravidelných a nepravidelných sloves, dle mého soudu nic zas tak těžkého, o to víc mě překvapilo, co následovalo. Asi pět holek ze třídy u testu začalo brečet, tak je paní učitelka začala obcházet, uklidňovat je a popřípadě jim i poradila. Když jsem tam tak seděla, tak mi žáků bylo líto, jelikož to pro ně musel být šok, že mají najednou hodinu angličtiny a ještě píší test. Nemyslím si, že bylo vhodné dát jim test v této situaci, když bych takto neočekávaně prohodila hodiny, raději bych s nimi probírala nebo dělala nějaké aktivity. Dnes jsem se přesvědčila, že některé hodiny umí být zcela demotivující, naproti tomu jsou takové, kdy máte pocit, že to má smysl. Byla jsem na náslechu v němčině v 7. třídě, kdy většinou mám z těch hodin pocit, že přes veškerou snahu paní učitelky, je skoro nemožné žáky něco naučit. Když jsem pak opravovala mnou připravený test, zjistila jsem, že zas tak zlé to nebude, ale mohlo by to být lepší. Od té doby se mi často vrací myšlenka na to, jak by se dalo učení němčiny uchopit ještě lépe, ale do reality mě potom vrací chování žáku a uvažuji nad tím, jestli by vůbec mělo cenu se na něco takového plýtvat energii, avšak říkám si, že když to aspoň jednou někdy nezkusím, tak to nezjistím. Na druhou stranu jsem zažila zcela jinou zkušenost, kdy jsem měla možnost odučit kroužek německého jazyka, který navštěvují žáci 3. – 5. třídy, kdy žáčci byli zvídaví, snažili se zapamatovat si nová slovíčka, do všech aktivit se zapojovali s nadšením. Po této zkušenosti jsem odcházela ze školy z přesvědčením, že být učitelkou bude super. Zároveň mě napadla úvaha, co vlastně způsobí, že se z takto motivovaných žáků o rok či dva později stanou žáci téměř nemotivovaní. Stane se to nástupem puberty? Zapříčiní to nějaký učitel? Nebo jsem jen na kroužku viděla žáky, kteří patří ve třídě k těm lepším a motivovaní budou i za ony dva roky?
875	198	český jazyk	2	1	1	1	1	1	2	2	Dnes jsem byla na první hodině náslechu v 7. třídě a žáci byli roztěkaní, nepozorní, tudíž bylo velmi obtížné s nimi pracovat. Ve třídě jsme měla ještě jeden náslech, a tak jsem byla zvědavá, jestli se nějak klima třídy změní, ale veliké iluze jsem si nedělala. Skutečně to nebylo lepší, ba naopak. Vím, že si třeba učitelé i říkají, když ve třídě není učení zrovna atmosféra nakloněná, a proto jsem přemýšlela, jak se dá s takto předem avízovanou informací naložit. Měla bych raději před takovou hodinou slevit z nároků a udělat ji odlehčenější? Nebo mám jít do třídy a doufat, že ji dostanu pod kontrolu a něco uděláme? Či se mám vzdát a smířit se s tím, že přes veškerou snahu hodina nepřinese žádné ovoce? V didaktikách neustále pracujeme s jakousi idealizovanou představou, kdy všechny všechno zajímá a je to super, ale jak se naučit pracovat s takovými situacemi, to je zřejmě běh na dlouhou trať, jehož cíl možná přijde za několik let praxe. Když jsem se vracela z praxe domů, napadla mě ještě myšlenka, že nějakým svým neuváženým chováním, můžu žákovi zcela zprotivit vyučovaný předmět. Já bych tomuto ve své výuce ráda předcházela, avšak myslím, že pod vlivem negativních emocí a zadáním neuváženého trestu se tak může stát. Dnes jsem učila češtinu, byla speciální halloweenská hodina, takže žáci si sedli do skupinek. Zadala jsem práci a postupně jednotlivé skupinky obcházela, ale jeden chlapec jen tak seděl a vůbec nepracoval, snažila jsem se ho do práce motivovat, ale jakmile jsem od něj odešla, opět nic nedělal. Zeptala jsem se tedy paní učitelky, co s ním je, načež mi ona sdělila, že chlapec má lehkou formu autismu. Vysvětlila mi, jak s ním přibližně jednat. Docela mě na tom všem mrzelo, že nám předem nikdo neřekl, jestli někdo z žáků vyžaduje specifický přístup. Tak jsem nad chlapcem stála a neustále ho nutila do práce a myslela si, že se jen tak fláká. Je ro hrozné stát v hodině a cítit, že vše, co jste si tak pracně připravili, jde do háje, jelikož žáci na nějakou práci nejsou vůbec naladěni nebo ještě doháníte tresty z minulého týdne a musíte celou třídu prozkoušet, tudíž nestíháte téměř nic nového probrat. Ale nezbývá asi nic jiného, než se s tímto v praxi tak častým jevem smířit.
876	198	český jazyk	3	1	1	1	1	1	2	2	Dnes mě ve škole celkem překvapilo, jak jsou žáci v 7. třídě hodní v hodině čtení, a to se přitom pouze střídali jednotliví žáci ve čtení. Čekala jsem, že někteří budou rušit, protože se budou nudit, jelikož to přesně dělávají v hodinách mluvnice, když se cvičení kontroluje popořadě a oni už četli. A nenaučí se slovíčka a nenaučí! V němčině už jim paní učitelka jednou prominula známku z testu na slovíčka, dala jim znovu čas na naučení slovíček a oni se je opět nenaučili. Jak ale s nimi potom můžu dělat zábavnější aktivity v hodině, když vlastně není co procvičovat. Ještě více mě udivilo, když si žáci mezi sebou k pětkám gratulovali. Jak je motivovat, když jim ani ty špatné známky snad nevadí? Nebo to byla jen taková póza, která skončí, jakmile dojdou domů? Dnes žáci dostali za úkol v hodině psát metodou volného psaní, tématem bylo: „Jsem v 6. třídě a jsem tady už 3 měsíce.“ Byla jsem velmi zvědavá, jak se tohoto úkolů žáci zhostí. Vypadalo, že je úkol celkem zaujal, alespoň většinu. Poté jsem si jejich texty četla a přišlo mi zajímavé, kolik se toho o svých žácích může učitel prostřednictvím takového úkolu dozvědět, jelikož jim myšlenky nezůstaly jen u školy, ale často utekly i k volnému času. Hodně mě překvapilo, že se jeden z žáků svěřil, že se mu ostatní spolužáci posmívají, což jsem si všimla i v jedné z hodin. Tento žák má poruchu učení, navíc má rodiče cizince, proto je pro něj čeština ještě o to více náročná, on většinou neví správnou odpověď, pročež se mu spolužáci také smějí. Údajně už se tento problém ve třídě řešil, ale moc se toho nezměnilo. Připadá mi to celkem smutné, možná by bylo dobré se zaměřit více na vztahy ve třídě, např. v třídnických hodinách. To už snad ani není možné. Dnes opět psali žáci v němčině test na časování sloves a neustále probíraná slovíčka. Samozřejmě primitivní test dopadl relativně špatně. Co už tedy žáky přiměje se učit? Jak je ještě jinak motivovat? Dnes jsem s nimi vyzkoušela procvičování slovíček a dialogů pomocí různých aktivit, avšak žáci při tom dělali docela nepořádek, tak vlastně nevím, jak s nimi pracovat. Možná to pro tuto třídu byla nevhodně zvolená aktivita nebo si potřebují na takový systém práce zvyknout, jelikož většinově pracují především s učebnicí. Navíc ani po sté omílaný dialog stále neumí předvést pořádně. Celkem by mě zajímalo, na jaké úrovni bude jejich němčina na konci sedmé třídy. Oproti tomu jsem dnes učila kroužek němčiny, kam chodí hlavně páťáci, kteří jsou v němčině velmi snaživý a za tu dobu, co ten kroužek navštěvují, byli schopni se toho naučit mnohem víc než sedmáci. Také moc nechápu, jak je možné, že výslovnost slovesa heißen si sedmáci museli procvičovat čtvrt hodiny a stejně ji ještě i po té době někteří neuměli a neumí dodnes, kdežto páťáci správnou výslovnost tohoto slovesa zvládli téměř okamžitě, což dokazuje, že to zřejmě až tak těžké nebude.
877	198	německý jazyk	4	1	1	1	1	1	2	2	Hned na začátku praxe nás mile přivítala paní zástupkyně, vše ohledně chodu školy nám vysvětlila a provedla nás po škole. Poté jsme se seznámili s provázejícími učiteli, s mou provázející učitelkou jsem velmi spokojená, líbí se mi její nadšení pro práci a také to, že se snaží do každé vyučovací hodiny vymýšlet zajímavé aktivity, což je pro mě velmi inspirativní. Hned první den praxe jsem se šla podívat do hodin. Viděla jsem hodinu němčiny u deváťáků, částečně jsem čekala to, že jejich aktivita v hodinách s blížícím se koncem jejich školní docházky bude značně pokleslá, což se mi potvrdilo. Žáci na pokyn otevřít si učebnice téměř nereagovali, když si měli ve dvojicích procvičovat časování sloves pomocí hrací kostky, tak kostky létaly po celé třídě. Naštěstí po této hodině následovala hodina němčiny se sedmáky, kteří se velmi rádi zapojují do nejrůznějších aktivit, moc se mi líbil nápad procvičování časování sloves pomocí piškvorek. Celkově se mi spolupráce žáků v této hodině velmi líbila. Další den jsem viděla výuku němčiny ještě v osmé třídě. Zde se žáci sice snažili, avšak měla jsem pocit, že jejich nadšení a motivace byla menší než u sedmáků. Další týden jsem učila v sedmé třídě, z této hodiny jsem byla nadšená, žáci spolupracovali, překvapilo mě, že mají poměrně velkou slovní zásobu, ale občasně se objevovaly problémy s výslovností. Pokud však můžu srovnat mé zážitky z první praxe, kde se žáci celou mou praxi zabývali nultou a první lekcí a nacvičovali jen výslovnost slovesa heißen asi půl hodiny, tak zde se jednalo pouze o drobnosti. Práce v hodině se sedmáky mě velmi bavila. Vyzkoušela jsem si výuku i u osmáku, ale z proběhlé hodiny jsem příliš nadšená nebyla. Dívky spolupracovaly celkem bez problémů, avšak chlapce jsem musela k práci několikrát vyzvat, ani tak se nezapojili, seděli a čekali, až zazvoní. Z proběhlých aktivit na němčině mě oslovila hra Riskuj, která žáky bavila, určitě bych ji chtěla využít i ve vlastní praxi. Poměrně hodně nadšená jsem byla z průběhu hodin češtiny, ve které jsem viděla realizovat různé zajímavé nápady na oživení výuky. Moc se mi líbil nápad zpracovat facebookový profil hrdiny ze Starých řeckých bájí a pověstí, což mi připadá jako aktivita žákům poměrně blízká, akorát teda byla použitá v šesté třídě, kde mnoho žáků facebook nemělo, takže to pro ně bylo z počátku těžší, ale paní učitelka jim ukázala předlohu. Úžasným převedením teorie do praxe pro mě byla hodina, kdy se ve slohu probíral popis pracovního postupu, avšak místo nezáživné hodiny slohu si žáci přímo v hodině vyzkoušeli uvařit palačinky. Žáci z vaření palačinek měli takovou radost, že si chtěli udělat palačinky i doma.
878	198	německý jazyk	5	1	1	1	1	1	2	2	Po nějaké době ve škole, kdy už jsem věděla, jak to tam chodí, jaké jsou jednotlivé třídy apod., jsem začala učit. Nejprve jsem učila češtinu v šesté třídě, s výsledkem jsem byla spokojená, žáci vypadali, že dané učivo dobře pochopili. Stejně tak mě potěšila i hodina němčiny v sedmé třídě, kde jsme se zabývali otázkami doplňovacími, kdy jsme začali hrou a poté pracovali s poslechy, snazší pro mě bylo, že to pro žáky nebylo nové učivo, tím pádem jsem měla již částečně na čem stavět. Obrovským zklamáním pro mě ovšem byla další den hodina němčiny v osmé třídě, kde jsem místo plánované hodiny učila jen polovinu, protože si žáci chtěli dohrát Riskuj započaté v předchozí hodině. Já jsem poté navázala se svými aktivitami, měla jsem pro žáky připravené bingo na tvary nepravidelných sloves, bylo pro mě však velkým zklamáním, že je aktivita vůbec nebavila a neváhali mi to říct. Docela mě tento postoj mrzel, ale musím uznat i svou chybu, asi jsem měla bingo pojmout trochu jinak. Problém byl v tom, že žáci mohli do devíti okýnek vyplňovat celkem z velkého množství pojmů, když jsme potom losovali, tak vůbec nepadaly pojmy, které měli žáci v tabulkách, někteří to po chvíli zabalili a zavřeli si sešity, čímž jejich spolupráce skončila. Musím říct, že to bylo snad nejdelších 10 minut do konce hodiny, co jsem kdy zažila. Občas mě celkem překvapuje, co všechno si žáci dovolí. Byla jsem na hospitaci v deváté třídě, když jsem s paní učitelkou vešla do třídy, tak jeden žák seděl na horním dílu židle, který si posadil na lavici a do toho ještě svačil. Na to, že nemá svačit, byl upozorněn, na to ale příliš nereagoval, po chvíli svačit přestal, ale na lavici seděl celou hodinu. Paní učitelka se s takovými žáky nechce rozčilovat, jelikož brzy ze školy odejdou a pokud nedělají něco horšího, tak jí to nevadí. Mně by něco takového v mé hodině asi docela vadilo. Dnes jsem zažila perfektní vyučovací den. V první hodině byli osmáci z opakovací aktivity nadšení, další hodinu jsem učila mluvnici, kde žáci spolupracovali a snad i pochopili dané učivo. Poprvé jsem si vyzkoušela výuku literatury na češtině, kde jsem pracovala s nonsensovou poezií. Žáci tvořili vlastní smyšlené tvory, kreslili je a skládali k nim básně. Velmi mile mě překvapilo, jak žáky tato aktivita zaujala. Třešničkou na tomhle skvělém dni byla pochvala od paní učitelky za tuto hodinu. Jsem nadšená, protože jsem si dnes poprvé vyzkoušela učit hodinu slohu, myslím si, že se mi docela povedla a žáci snad pochopili, jak se píše formální e-mail. Učila jsem i němčinu, kde jsem se žáky psala test, hodně mě překvapilo, že se nebáli a pokusili se si navzájem radit, i když jsem stála metr od nich.
879	199	fyzika, chemie a technická výchova	1	1	1	2	2	2	2	2	Na úvodní schůzku s fakultní školou jsem se poměrně těšila, byla jsem zvědavá, jaký bude můj provádějící učitel, jak bude vypadat škola. Plus bylo to, že se škola nachází asi 2 minuty chůzí od mého bytu. Seznamovací schůzka asi předčila mé očekávání, uvítala nás paní, která má na škole na starost praxe a byla velmi milá. Myslím, že jsme dostali veškeré informace, rozvrhy vyučujících, prohlídku školy, přišel nás pozdravit a popřát štěstí i pan ředitel, dokonce i pan školník se na nás přišel podívat. Moc příjemný kolektiv. Po schůzce jsme se mohli jít seznámit s našimi učiteli. Ještě teda před seznámením, mi projevily některé paní učitelky lítost, že jdu právě k danému vyučujícímu, čímž moje nervozita rychle rostla. Takže jsem šla za panem učitelem s jistým očekáváním, ne úplně příjemným, což nebylo dobře. Každopádně se mé obavy potvrdily, už při prvním setkání, z pana učitele vyzařovalo, že je mu úplně jedno, že tam jsem, je mu jedno, jestli budu chodit, kdy budu chodit, co odučím, kolik hodin. „No, tak to bude asi hodně náročné.“ Pomyslela jsem si. Prohodili jsme spolu asi tři věty, pak odešel. Domluvili jsme se, že se hned půjdu podívat na první hodinu. Tady bohužel nastalo další zklamání, ve třídě totiž psali test, což mi nebylo řečeno. Celá hodina tedy probíhala, tak že si žáci deset minut opakovali látku, a pak do konce hodiny psali test. Takže zbytečně strávený čas. Na další hodině měli psát taky test, což jsem se naštěstí dozvěděla v předčasu, takže jsem odešla, poděkovala a domluvila, kdy mi vyhovuje zase přijít. Od paní učitelek jsem se dozvěděla, že pan učitel je už v důchodu, učí jen pár hodin týdně, hodiny učí údajně už 40 let stejně, a že to vypadá, že na výuku, už tak nějak rezignoval. Po mé zkušenosti s ním, musím potvrdit, laxní přístup, ale na druhou stranu nelze soudit někoho, kdo ODUČIL 40 LET! Dle mého názoru, je už tato skutečnost úctyhodná, jelikož si to vůbec nedovedu představit. Tato praxe určitě nebude jednoduchá, nenaučím se toho tolik, kolik jsem asi myslela, ale na druhou stranu se s tím budu muset poprat sama, od pana učitele vyzvídat informace. Takže každá zkušenost dobrá a uvidíme, jak se to bude dále vyvíjet.
880	199	fyzika, chemie a technická výchova	2	1	1	2	2	2	2	2	Cca měsíc, co na praxi chodím, se moc nezměnilo. S panem učitelem úplně dobrá komunikace není, po emailu by nejspíš nekomunikoval vůbec. Bohužel se školou stíhám max. 2-3 hodiny náslechů týdně, někdy ani to ne, jelikož pan učitel nevyučuje všechny dny, protože je v důchodu a na základní škole má zkrácený úvazek. Když se mi náhodou poštěstí přijít na náslech, tak skoro každý druhý náslech, vychytám písemku, což znamená, že si děti 20 minut v tichosti opakují sami, pan učitel přitom dělá svou práci, a následně 25 minut píší test, takže já v hodině sedím a čekám, až skončí. Zatím tedy nemohu říci, že by mi praxe byla nějak prospěšná bohužel. Na můj druhý obor chodím na jinou školu mimo Brno, u nás ve městě je situace naštěstí úplně jiná, hlavně co se týká přístupu, tak alespoň něco, ale o tom dnes psát nechci. J Každopádně už jsme se panem učitelem nějakým způsobem domluvili, kdy bych mohla začít učit, konkrétně příští týden bych měla odučit dvě hodiny. Jakštakš jsme se domluvili i na učivu, které na mou hodinu připadne, každopádně konkrétnosti se mi nedostalo a panu učiteli bylo úplně jedno, co a jak odučím. Jeho nejčastější věta je „To je jedno“. Na druhou stranu nevadí, alespoň můžu být kreativní a hodinu si vymyslet po svém. Jelikož s panem učitelem je situace taková jaká je, bohužel pomalu ztrácím chuť se od něj něco učit nebo se ho ptát, sama vidím, že mu moje otázky moc příjemné nejsou a odpovídat nechce. Už nějak čekám, až budu mít odučeno, co musím a budu se těšit na další semestr, na jinou praxi, na jiné škole. Třeba ještě malinko prolomíme ledy, až budu mít něco odučeno, a budeme se společně o mé hodině bavit, pokud však pan učitel bude přítomen a nebude všechno jedno. Mrzí mě, že jsem teď takto pesimistická, ale jelikož jsem nebyla představena žákům na žádné hodině, připadám si mezi nimi jako vetřelec, a jenom po mně zvláštně pokukují a není to moc příjemné.
881	199	fyzika, chemie a technická výchova	3	1	1	2	2	2	2	2	Dnes jsem poprvé učila chemii. Nemám z toho úplně příjemné pocity. Na výuku jsem měla připraveno hodně vytištěných aktivit pro žáky, měla jsem další úkoly na tabuli, plus připravenou ukázku jiného pokusu pro celou třídu. Každopádně v hlavě jsem měla jiné očekávání. Myslím, že jsem trochu podcenila teoretickou přípravu, téma hodiny byly molekuly, což se tvářilo poměrně jednoduše, ale realita byla jiná. Říkala jsem si, že toto téma zvládnu „levou zadní“, proto jsem se na teorii moc nedívala a zaměřila se především na aktivity pro žáky. Jenže čas v hodině neběžel tak rychle, jak bych si přála a ubývající aktivity a výklad naopak ano. Když jsem zjistila, že žákům nemám co říct, obrátila jsem se na učebnici a nechala děti číst, s tím jsem dopředu částečně počítala, takže to nebylo velké rozhození. Hodinu jsem končila se zvoněním, kdy jsem žákům diktovala poslední větu, takže paradoxně mi ještě čas nevyšel, a to jsem žáky chtěla ještě poprosit o anonymní hodnocení hodiny, nevadí příště. To co mi bylo ve třídě asi nejvíce nepříjemné, bylo přihlížení provázejícího učitel, to mě znervózňovalo asi úplně nejvíc, jinak oslovovat děti nebo na ně zvýšit hlas mi problém nedělalo. Myslím, že se mi nedařilo vzájemně propojovat aktivity, aby žáci chápali, že mají nějaký společný smysl a celkově myslím, že jsem se špatně vyjadřovala při vysvětlování učiva, nejsem si jistá, zda si z té hodiny něco odnesli. Měla jsem problém při změně aktivit, vždycky mě změna trochu zabrzdila a já se musela podívat do vlastních poznámek, co dalšího vlastně následuje. Jsem ráda, že někteří žáci se mnou komunikovali dobrovolně, a že byl ve třídě velký klid a nikdo nevyrušoval, hlásili se i takoví, o kterých jsem si z předešlých náslechů myslela, že si na hodiny chodí jen posedět a chemie je moc nezajímá. Když srovnám tady tu hodinu s výchovou ke zdraví, kde mám zatím odučeny dvě hodiny, na výchově to šlo mnohem lépe a hodiny utekly strašně rychle a více mě to bavilo. Pan učitel mi po hodině vytkl jen to, že bych měla mluvit více nahlas, což jsem byla překvapená, myslela jsem, že mi vytkne nějaké teoretické informace. Celkově si myslím, že to (snad) velká katastrofa nebyla, co mě dnes nejvíc limitovalo, byl delší souvislý výklad, se kterým si myslím, že normálně problém nemám, takže nejspíš zafungovala nervozita. Příště se zaměřím více na teoretickou část, abych byla schopná mluvit déle i sama, a nemusela stále zapojovat i žáky a ptát se jich na otázky. Snad to bude příště lepší.
882	199	občanská výchova a výchova ke zdraví	4	1	1	2	2	2	2	2	Pro tuto reflexi jsem si vybrala hodinu výchovy ke zdraví, kdy jsme probírali ženské pohlavní orgány. Jednalo se o hodinu pro sedmý ročník, tuto třídu jsem tehdy učila úplně poprvé, na náslechu jsem předtím byla pouze jednou a navíc docela dávno. Mám ve zvyku zařazovat na začátek hodiny nějakou aktivizační metodu, aby se třída trochu rozpohybovala, neusínala a také abych prolomila případné ledy. Tím, že jsem se s třídou nesetkala po několik týdnů a navíc to byla první hodina, kterou jsem vedla, měla jsem o to větší zájem takovou metodu na začátek dát. Vybrala jsem si s učivem nesouvisející aktivitu, která vyžadovala pohyb po třídě. Ve chvíli, kdy jsem nastoupila před třídu, na žácích bylo patrné překvapení, u některých jsem pozorovala zájem, zahlédla jsem i úsměvy na spolužáky a u jednoho žáka, k mému překvapení, v obličeji ani v řeči těla neproběhla emoce vůbec žádná. Seděl velmi nezaujatě v první lavici a pouze mě nehnutě sledoval. Po vysvětlení aktivity se žáci poměrně ochotně začali zvedat a pohybovat se po třídě. Zmíněný žák však seděl na místě, stejně jako dva nebo tři další. Během zatím začínajícího ruchu jsem ještě jednou vyzvala „do placu“ třídu, aby se začali pohybovat mezi spolužáky, což nakonec provedli všichni až na jednoho, který seděl v první lavici. Stále se nepohnul a ani neměl ve tváři emoci, která by mi napověděla, co se děje. Když jsem začala procházet mezi žáky, myslela jsem, že se nakonec zvedne, už kvůli tomu, aby se nějak vyhnul rozhovoru se mnou, který mohl přijít. Nestalo se tak. Stále seděl. V moment, kdy jsem se blížila k jeho lavici, jsem trochu zpanikařila, protože jsem nečekala, že bude tak urputně ignorovat mé pokyny a mou přítomnost. Původně jsem se ho chtěla zeptat, proč se nepřipojí, jestli nechce pomoct něco vysvětlit nebo co se prostě děje, že nepracuje, jak má. Nicméně, když jsem viděla, jak se tváří – zahlédla jsem možná i vztek, vzdor nebo něco tomu podobného – tento záměr mě rychle přešel a nakonec jsem ho nechala, ať celou aktivitu prosedí sám v lavici, zatímco ostatní se poměrně dobře bavili u aktivity. Asi mi dělá problém se žákům přiblížit, když vidím, že nemají sami zájem. Jenže je mi jasné, že zde nemusel být problém zrovna žákův nezájem. Chtěla bych do budoucna více zapracovat na individuální komunikaci s žáky.
883	199	občanská výchova a výchova ke zdraví	5	1	1	2	2	2	2	2	Chtěla bych napsat reflexi o hodině výchovy ke zdraví, která mě velmi mile překvapila. Když jsem byla na náslechu u této třídy, překvapilo mě, jak se třída chová. Popsala bych to jako chaos – neustálý hluk a diskuse mezi žáky mi přišla poměrně hlasitá. Paní učitelce se tento stav třídy nelíbil (během hodiny třídu napomínala hodně často i dost zvýšeným hlasem), ale již před hodinou mě varovala, že tyto hodiny se nesou vždy v tomto duchu. Připisovala tuto skutečnost tomu, že je pátek poledne a děti už se vidí doma, takže pozornost od nich nemůže očekávat. Probírali tehdy držení těla a cviky na protažení a posílení svalů pro správné držení těla. Je pravda, že hodina byla taková „uvolněnější“, když paní učitelka vybrala jednoho žáka, na kterém cviky ukazovala. Ale paradoxně mi přišlo, že zrovna při předvádění byli žáci nejvíc v klidu. Mnohem horší mi to přišlo, když paní učitelka vysvětlovala teorii k tomuto tématu (a nebyla to vždy diskuse k tématu – spíše zřídka). Z tohoto náslechu jsem odcházela s pocitem, že tato třída bude těžká na zvládnutí nějaké kázně a udržení klidu ve třídě, protože budu učit taky v pátek. Když přišlo na učení této třídy, šla jsem na hodinu s tím, že jsem připravená žáky okřikovat, abych si klid a pořádek ve třídě udržela. Ze začátku hodiny, po mém příchodu, jsem chvíli cítila trochu paniku, když žáci byli skutečně rozverní, tak, jako na onom náslechu. Třídu jsem tedy hned ze startu okřikla jako celek, což pomohlo asi tak na 20 sekund. Uvědomila jsem si, že to nefunguje, tak, jak jsem si představovala a zkusila jsem odlišnou taktiku. Začala jsem oslovovat přímo jedince, kteří se mezi sebou bavili. Jména jsem neznala, tak jsem je oslovovala barvami triček. Musím říct, že jsem vůbec nečekala, že to zabere takovým způsobem. Třída po zbytek hodiny fungovala vyloženě ukázkově. U aktivity, která vyžadovala pohyb po třídě a diskusi o určitém tématu, sice byl ve třídě hluk, ale při procházení mezi žáky jsem nenašla jedinou skupinku, která by se bavila o něčem jiném, než bylo zadání. Navíc po ukončení této aktivizující metody byli žáci velmi klidní a během hodiny jsem už napomínala jen jedinkrát jednu dvojici holek v zadní lavici. Kázeň třídy překvapila nejen mě, ale i paní učitelku. Z této hodiny si odnáším zkušenost, díky které se příště nebudu tolik obávat hlučnějších tříd.
884	200	hudební výchova	1	1	2	1	1	1	1	1	Co se týče předmětů, které bych jednou chtěla učit, vždy jsem preferovala hudební výchovu nad českým jazykem. Po prvních dvou týdnech praxe se mi možná trochu obrátil pohled. Pokud bych měla vyučovat na druhém stupni ZŠ, z pohledu učitelky by pro mě pravděpodobně byly příjemnější hodiny českého jazyka a literatury. Jsem sice kreativní člověk, ale cítím, že by mi více vyhovovalo vyučovat teoretické předměty. I z tohoto důvodu upřednostňuji do budoucna zaměřit se na výuku na středních školách, kde se i v rámci hudební výchovy vyučuje více hudební teorie a dějin hudby. Vyučovala jsem v šestém ročníku hudební výchovu, učivo hudební vyjadřovací prostředky. Celkově mám z hodiny dobrý pocit, v rámci činností jsem také improvizovala podle toho, co se zrovna ve třídě dělo. Očividně nejsou žáci moc zvyklí psát v hodině HV zápisy, a tak nebyli zrovna nadšení, když jsem jim nadiktovala ke každému hudebně-výrazovému prostředku jednu/dvě odrážky. Alespoň si třeba budou víc vážit hodin paní učitelky, kde téměř celou hodinu jen zpívají. Vím, že ve svých hodinách bych se žáky snažila rozvíjet více i vědomostně. Paní učitelka mi nedala po mém výstupu žádnou zpětnou vazbu (nepřekvapilo mě to, starší kamarádka mi říkala, že nedávala na praxi zpětnou vazbu ani jí). Měla jsem možnost navíc nahlédnout do hodiny hudební výchovy na prvním stupni (konkrétně třetí ročník) a zkusit si vést hodinu. Předpokládala jsem, že práce s malými dětmi bude více zábavná a odpočinková, než práce s puberťáky na druhém stupni. Opak byl pravdou a po skončení hodiny jsem byla absolutně vyčerpaná. Dělalo mi problém udržet si respekt a usměrňovat žáky. Paní učitelka mě v tom nechala, abych si prý vyzkoušela, jak to opravdu chodí, ale skutečně bych v ten moment spíše ocenila její pomocnou ruku. Největším překvapením pro mě zatím byla hodina literatury v devátém ročníku. Tentokrát mě k sobě do hodiny pozvala jiná paní učitelka, a tak jsem měla možnost srovnat styl výuky dvou vyučujících českého jazyka (obě paní učitelky učily na ZŠ i mě, takže jejich hodiny jsou pro mě zároveň nostalgií). Deváťáci probírali Petra Bezruče. Paní učitelka měla připravený výklad, prezentaci a ukázky zhudebněných básní. Žáci v absolutní tichosti poslouchali výklad i ukázky, ve třídě panoval neuvěřitelný klid a opravdu se zdálo, že hodina literatury všechny zajímá. Seděla jsem v poslední lavici a vše sledovala s naprostým úžasem. I po letech stále stejně obdivuju styl vyučování paní učitelky. Je pro mě stále jedním z největších pedagogických vzorů. Tato hodina literatury mě také utvrdila v tom, že mě to více táhne k výuce starších žáků.
885	200	hudební výchova	2	1	2	1	1	1	1	1	V posledních týdnech jsem měla možnost vyzkoušet si mimo jiné výuku literatury ve dvou třídách devátého ročníku. Velmi jsem se na to těšila, protože vnitřně cítím, že mě to jako budoucí učitelku táhne spíše na střední školu, a deváťáci už k tomu mají hodně blízko. Zároveň jsem se však i velice obávala toho, jak mě starší žáci přijmou. První ze dvou hodin jsem absolvovala sama jako suplování, protože paní učitelka zrovna byla mimo školu. Očekávala jsem, že žáci zneužijí nepřítomnosti jejich vyučující a udělají si z literatury volnější hodinu. Nejsem si jistá, zda bych je dokázala sama usměrnit. Ale k mému překvapení byli prostě úžasní. Je vidět, že jsou v hodinách zvyklí být v klidu a věnovat veškerou pozornost paní učitelce. Neměla jsem s nimi sebemenší problém. Pár kluků občas proneslo nějaký vtípek, ale nebylo to nijak obtěžující, naopak to uvolnilo atmosféru ve třídě. Na začátku hodiny jsem byla nervózní, protože opravdu byla veškerá pozornost věnována jen mně, ale postupně jsem se uklidnila a výuku si užívala. Druhá třída byla zrovna tak klidná a pozorná jako ta předchozí. Zde už byla přítomna i paní učitelka a já jsem si připadala sebejistější. Celkově jsem s průběhem obou vyučovacích hodin spokojená a odnesla jsem si z nich velmi pozitivní pocity. Měla jsem strach, že mě zkušenost s deváťáky může demotivovat k tomu učit starší žáky. Naštěstí mě naopak motivovala a ještě víc se těším, až jednou budu mít svou vlastní třídu. Obohacující v dobrém i horším slova smyslu byly náslechy v hodinách ČJ v sedmých ročnících. Jedna ze tříd byla více méně běžná, ve druhé jsem se poprvé setkala s inkluzivním vzděláváním v praxi. Z té „běžné“ třídy jsem odcházela s údivem, kolik mají žáci vědomostí a celkově jak bez výjimek zvládají učivo o větných členech. Ve třídě byla velmi příjemná atmosféra. Stejně jako deváťáci i sedmáci jsou očividně zvyklí plně vnímat paní učitelku a její výklad. Byla to moc příjemná hodina. Jiná situace byla ve třídě, kde dva kluci měli přiděleného asistenta. Pan asistent byl starší muž s velice zvučným hlasem, takže ačkoliv se snažil na oba kluky mluvit potichu, nikdy to potichu nebylo. Žáci ve třídě neměli šanci se stoprocentně soustředit na výklad paní učitelky na rozdíl od předchozí třídy. Kromě jejího hlasu musí ve třídě vnímat i hlas pana asistenta, který nechtěně odvádí pozornost. Pociťovala jsem tam i jinou, bohužel horší, atmosféru. Paní učitelka vypadala chvílemi frustrovaně, protože během hodiny musela chodit na kluky se zvláštními potřebami. Pan asistent moc neměl ponětí, o čem je v hodině řeč (což není jeho vina), a tak nemohl klukům se vším pomoct sám. Tím pádem jsou „běžní“ žáci ochuzeni o část pozornosti, kterou by jim paní učitelka jinak věnovala naplno. Celkově jsem měla pocit, že žáci ve třídě mají větší mezery ve znalostech než jejich spolužáci z vedlejší třídy. Smutné je na tom hlavně to, že jsou mezi nimi i ambiciózní jedinci, kteří jsou zbytečně nuceni přizpůsobit se pomalejšímu tempu výuky. Vždy jsem byla k inkluzi ve školství skeptická, ale neodvažovala jsem se ji soudit, aniž bych se s ní setkala v praxi. Tato zkušenost v sedmém ročníku mi ale potvrdila předchozí domněnky a s inkluzí zkrátka nesouhlasím. Myšlenka pokusit se začlenit děti jakkoliv omezené mezi děti „normální“ je určitě dobrá. Myslím si však, že by se to dalo udělat i jiným způsobem. Začleňování žáků se zvláštními potřebami do běžných tříd má spoustu nedomyšlených mezer – sama paní učitelka přiznala, že neví, jak přesně tyto žáky učit (toto přísluší spíše speciálním pedagogům), má dvakrát tolik práce s přípravou na hodinu, je nucena částečně zpomalit tempo výuky atd. Hlavně si však myslím, že samotným žákům se zvláštními potřebami by více vyhovovala výuka v kolektivu sobě rovných.
886	200	hudební výchova	3	1	2	1	1	1	1	1	V posledních týdnech jsem měla více náslechů než výstupů, a tak jsem se zaměřila především na pozorování tříd a paní učitelek. Nepřestávám obdivovat paní učitelku češtiny. Její styl výuky je pro mě inspirující. Má přirozenou autoritu, žáci z ní mají respekt, ale přitom se s nimi baví lidsky, zajímá se o to, co dělají i mimo školu apod. Během hodiny do výkladu improvizovaně zahrnuje i vlastní zážitky, které pak spojuje s kontextem probírané látky. Učit na druhém stupni ZŠ musí být těžké, hlavně co se zjednání kázně týče, ale paní učitelka si v tomto ohledu vede výborně. Ať už sedmáci, nebo deváťáci, každá její třída dává v hodině pozor a zřídka kdy vyrušuje. Sama paní učitelka mi řekla, že by nemohla učit ve třídě, ve které je nekázeň, proto si žáky takto udržuje. Přitom ale její styl výuky není příliš autokratický, jak se může z popisu zdát. Svým výkladem asi zkrátka dokáže zaujmout a zároveň z ní vyzařuje tolik přirozeného respektu, že si nikdo nedovolí narušit její výuku. A hlavně obdivuju, kolik vědomostí její žáci mají, co vše je schopna jim předat. Pro mě jako praktikantku bylo nesrovnatelně příjemnější být přítomna nebo učit v jejích třídách než ve třídách mé provázející paní učitelky. Ta tolik respektu mezi žáky nejspíš nemá a odráží se to i na chování tříd. Paní učitelka, v jejíž třídách se cítím tak dobře, mi nabídla, že můžu příští pátek učit čtyři češtiny po sobě bez její přítomnosti jako suplování, protože nebude ve škole. Nabídku jsem přijala. Jsem z toho lehce nervózní, ale zároveň se moc těším, protože už jednou jsem si zkusila učit v jedné z jejích tříd úplně sama a byla to moc příjemná zkušenost. Její třídy zkrátka představují i pro nově příchozího pedagoga něco jako předem dobře připravené pracovní prostředí. Na příští týden mi paní učitelka poskytla i několik svých materiálů, ze kterých budu při výuce vycházet, zároveň mi ale dala naprosto volnou ruku. Dozvěděla jsem se, že žáci mají zakázáno používat ve škole mobilní telefony, pokud jim to z výjimečných důvodů nedovolí vyučující. Své telefony si zamknou ve skříňkách v šatně po příchodu do školy a vezmou si je až při odchodu ze školy. Pro tento zásah se vedení pravděpodobně rozhodlo po zkušenosti, kdy téměř všichni žáci ze školy stáli s telefony v ruce na chodbě před učebnou informatiky, což bylo jediné místo ve škole, kde se dalo napojit na veřejnou wifi. Takto to prý probíhalo každou přestávku. Před učebnou se scházelo tolik žáků, že bylo prý nemožné chodbou skrze ně projít. Zavedený systém ve škole funguje bez problémů.
887	201	odborné předměty	1	2	3	4	3	4	3	3	Mnoho žáku chodí do školy pozdě a tak učitel během ranních hodin většinu hodiny zapisuje do elektronické třídnice pozdní příchody. Žáci dostávají materiály vytisknuté. Čtení a vysvětlení (příklady z praxe) Žáci mají k dispozici písemky, které si mohou vyfotografovat a podívat se na ně. Metody- výklad aktivizace žáků – čtení Na závěr prostor pro dotazy. Žáci dostali také nabídku na zúčastnění se Barmanského kurzu, o tento kurz byl velký zájem a bude se nakonec ještě pořádat jeden na jaře. Žáci se v teoretické výuce učili jak správně flambovat maso. Pan učitel jim pouštěl videa, aby měli představu, jak to se to dělá a poté by si to měli na praktickém vyučování vyzkoušet. Učitel má také maturitní nástavbový ročník, se kterým opakuje různé okruhy k maturitě 18.10. Během tohoto dne se žáci učili, jak správně připravovat pokrmy před hostem – flambování špízu Učitel jim pustil krátké instruktážní video o tom jak flambovat špíz + žákům během videa říkal krátké komentáře, kterým žákům vysvětloval co se ve videu děje. S další třídou zase probírali přípravu slavnostní tabule se všemi náležitostmi. Učitel pouštěl žákům prvního ročníku pravidelně video o etiketě pana Špačka
888	201	odborné předměty	2	2	3	4	3	4	3	3	23.10. Učitel opakuje se žáky maturitní okruhy a diskutují se žáky o vinárnách a o vinařských oblastech v České republice. Učitel žákům zadává písemnou práci, kterou jsem měl k dispozici také vidět. Práce se mi zdála přiměřeně obtížná. Při kresbě prostření slavnostních tabulí se žáci dobře bavili nad malířským uměním pana učitele, a tak se domluvil na příště s žákem, že příště bude kreslit on. Tato debata byla ale vtipná a s oboustrannou úctou. Žáci pravidelně také dostávají úkoly a dnes například měli za úkol zpracovat barový nápojový lístek, dle zadaných kritérií. Kompletní zadání měli žáci v Informačním systému, se kterým celá škola pracuje. 25. 10. Žáci posledních ročníků konzultují s učitelem během dne své závěrečné a maturitní práce. Během vyučovacích hodin se stále opakují témata Inventář, flambování a příprava restaurace. Akorát tyto témata jsou vyučované zase v jiných třídách. 15. 11. Vlastní výuka – téma Tatarský biftek Přípravu na výuku jsem nechtěl podcenit a tak jsem několik dnů připravoval učební materiály. Několikrát jsem je kontroloval, aby nebyla nikde chyba a nakonec tam stejně jedna ještě byla. Měl jsem zdvojené jedno slovo, ale během výuky jsem vše žákům vysvětlil a ti měli pochopení. Výuku jsem dobře načasoval a vyšlo to akorát do konce hodiny.
889	201	odborné předměty	3	2	3	4	3	4	3	3	Učitel také používá i aktivizační metody. Spolu se žáky hrají scénky, ve kterých mají žáci za úkol obsluhovat své spolužáky podle pravidel. Když učitel vidí, že žáci něco dělají špatně, tak žáky ihned opraví. Dále také mám přípravu na svou další vyučovací hodinu, ve které mám probrat s žáky přípravu a druhy slavnostních hostin. V této výuce už jsem se cítil jistější a tak si myslím, že i pro žáky to bylo přínosnější, dokonce jsem pak s žáky ještě diskutoval a své střední škole a sděloval jsem jim své zážitky. Opět jsem měl pro žáky nachystané materiály, které mohou následně využívat například v následné přípravě na maturitu, nebo na bližší cíl a to úspěšnému splnění testu. Který si žáci napíší s panem učitelem.
891	202	výtvarná výchova a vizuální tvorba	2	1	1	1	1	1	1	1	Pátý ročník se již nějakou dobu věnuje výrobě své značky – razítka z linorytu. Může vycházet z iniciál dětí nebo jejich oblíbených motivů, měla by ale vystihovat část osobnosti dítěte. Líbí se mi, že nejde o prvoplánovou věc. Hotová razítka mohou žáci využít nejen pro označení výkresů z výtvarné výchovy, ale i v jiných předmětech a ve výuce je mít po ruce. Některé nápady nejsou povrchní a na první pohled je znát, kdo je jejich autorem. V hodině je vždy příjemná atmosféra, možná proto je tu dobré prostředí i pro práci na náročnějších úkolech. Další hodinu s dětmi, pokud budou mít hotovo, povedu pravděpodobně já. Třída na to reagovala pozitivně a se zájmem, nechtěla jsem zkazit překvapení a nic neprozradila. V této třídě vždy většina věcí funguje, sem tam se najde nějaký opozdilec, ale děti jsou zvyklé, že pokud jsou hodně pozadu, výkres si dodělají doma. Je zde patrný zájem o hodinu. Děti jsou velmi komunikativní a při práci rádi povídají. V běžné výuce nemá většinou žádný učitel možnost si individuálně s žáky povídat, za to já ano, snažím se je tím poznávat. Z rozhovorů se dozvím spoustu věcí, třeba to, že většina dětí si ráda tvoří doma sama od sebe. Pátý ročník je podle mého názoru opravdu skvělý. S touhle třídou bych se ráda setkávala nejen v rámci praxe. Jsem zvědavá na jejich výtvory. Sedmý ročník opět dodělával práci z minulých hodin, aktuálně jsou ve třídě rozpracována 3 témata – geometrická abstrakce, chuť a vůně předmětu a nálada/pocit. Třída je o dost živější, žáci často chybí, nenosí pomůcky a tím se práce velmi zdržuje. Poslední předprázdninovou hodinu jsem je zastihla v „opravdu výborné“ náladě. Všichni byli rozjívení, viděli už se někde jinde, bylo těžké je přimět k tomu, aby dělali alespoň něco. Celou dobu byl v hodině ruch, pokřikovali na sebe, byli samý vtípek. Když učitel na chvíli odešel, pomlouvali ho přede mnou a ještě zkoušeli co já na to. Když jsem si představila, že v této situaci jsem s nimi sama, měla jsem z toho respekt a tak trochu přemýšlela jak se výuce v této třídě vyhnout. V následující hodině mě ovšem mile překvapili. Učebna na VV je členěna na menší prostory, v části kde obvykle sedávám já, je šest míst. Většinu hodiny jsem strávila s touhle malou skupinkou. Po obvyklé tahanici o místa a o to, kdo bude mít novější nebo starou židli se stalo, že si jeden žák sedl přímo vedle mě. Nejdříve se doptával jen na to, co má dělat, protože to neslyšel, zatímco si povídal s ostatními. Skupinka dost hlučela, snažila jsem se zaměřit jejich energii na práci. V úvodu hodiny jsem třídu pozvala na mou výuku v galerii a stručně je seznámila s tím, co budeme na výstavě dělat. Přede mnou seděl Honzík, který je dost výřečný. Když dostane prostor, jenom by povídal. Obrátil se na mě s otázkou o čem výstava je, jeho sestra by tam prý chtěla jít. Začala jsem jim vyprávět o autorovi i výstavě. Postupně se doptávali na různé věci a byli oproti minulé hodině jako vyměnění. Honza má velký přehled, povídali jsme si o dalších umělcích, které viděl nebo se mu líbí. Pak se začali zvědavě otáčet i zbylí kluci. Filipova rodina má zase firmu, která zařizuje převozy cenným předmětů, třeba převoz obrazů na výstavu na kterou se chystáme. Filip u instalace výstavy byl. Nakonec jsme se bavili opravdu zapáleně a vlastně k tématu, to mi přišlo super. Všiml si toho učitel a díky tomu nebo možná právě proto, že jsem se konečně začala se žáky více bavit mě také více zapojoval do výuky. Celkově byla tato dvouhodina dost o mé interakci a ve třídě jsem se cítila daleko příjemněji.
892	202	výtvarná výchova a vizuální tvorba	3	1	1	1	1	1	1	1	Praxe se pomalu chýlí ke konci a postupně došla řada i na moje hodiny. Z výuky v páté třídě mám několik poznatků. Jedním z nejpodstatnější z nich je pro mě fakt, že 45 minut je vlastně docela málo času a vždy není úplně jednoduché napasovat do hodiny vše, co by bylo v ideálním případě dobré stihnout. Práce s časem a odhadnutí jak dlouho doopravdy ta či ona aktivita zabere mi dělá trochu problém. Moje očekávání se někdy liší od skutečnosti. S pátou třídou jsem strávila dost času (4 týdny náslechů). Reagují na mě, myslím, dobře, jsou komunikativní, ptají se mě na názor apod. Přesto když jsem vedla hodinu sama, atmosféra ve třídě byla jiná, než když ji vedl provázející učitel. Kouzlo osobnosti je výjimečná věc, když dělají dva totéž, není to totéž a záleží na mnoha různých maličkostech. Při mé výuce třída spolupracovala, ale byla daleko živější. Možná to bylo tím, že děti od začátku věděly, že je budu učit jen pár hodin a z toho jim vyplývá, že zase tolik nezáleží na tom, co udělají a jak se budou chovat. Respektovaly mě, spokupracovaly ale dalo mi to podstatně více práce než učiteli, který s nimi pracuje běžně. Dalším faktorem může být i to, že na zadání tématu a počáteční práci jsme měli jen jednu hodinu, místo klasických dvou. Předtím se vyhodnocovala soutěž a řešili se další neobvyklé věci. Možná udělala své i skupinová práce a moje pozice ve třídě na to není dostatečně silná. Přesto některé práce vypadají slibně a jsem zvědavá, jak je děti dokončí. Uvidím, jak to půjde v následujících hodinách. Se sedmým ročníkem jsem byla v galerii a vymyslela pro ně animační program k výstavě. Výuku ve škole jsem s touto třídou ještě nevedla. K mému překvapení s nimi byla lepší spolupráce. Na návštěvu galerie bylo vyčleněno 60 minut. První část byla spíše informační – mluvila jsem o autorovi, výstavě, kladla otázky a tím se je snažila zaměstnat a přitáhnout jejich pozornost. Pak následovaly dvě drobné praktické aktivity, pro jednu z nich bylo třeba „modela“ – někoho ze žáků. V tuto chvíli jsem velmi ocenila, že třídu už znám a téměř všechny si pamatuji jménem. Animační programy někdy dělám v rámci brigády, kde ale vždy pracuji se třídou, kterou vidím poprvé. V tomto případě byla spolupráce se třídou úplně jiná a pro mě rozhodně jednodušší. Žáci byly seznámeni s tím, kam půjdou, na co a také zhruba věděli, co budou dělat. Zároveň byli připraveni i na to, co se od nich očekává. Při běžných animačních programech to takto nebývá. Pokud vyjde čas a třídní sedmého ročníku dovolí, tak mě čekají se třídou ještě dvě hodiny, chtěla bych navázat na práci z galerie. Pokud ne, budou dělat vánoční výzdobu školy.
893	203	hudební výchova	1	1	1	2	2	2	2	2	Má praxe započala náslechy. Tyto náslechy byly z výtvarné a hudební výchovy - většinou brané jako „odpočinkové hodiny“. Jak má tedy člověk k tomuto přistupovat. Má provádějící učitelka měla stejný názor. Zcela se netajila a přiznala lehký odpor k hudbě. Jak tedy chce učitel předávat kladný vztah k hudební výchově, když ho sám nemá? Nezrcadlí snad učitelé svůj postoj v dětech? Hodiny této provádějící učitelky byly poměrně nudné. Jak tato hodina může bavit děti, když já byla zcela znuděna. Rozvržení hodiny bylo následné: příchod do třídy, pár úvodních slov, zdlouhavé organizování a nadpis na tabuli: kánon. Po vysvětlení, bylo téma předvedeno v praxi. Dětem byl rozdán text a předzpívána písnička. Následně zpívali spolu. Zcela chybělo rozezpívání či rozmluvení. Děti tedy nebyli ani připraveni na zpěv – není tedy divu, že intonace byla špatná. Ačkoliv tu byl jistý hudební potenciál, byl nerozvinut. Ze strany učitelky nebyla ani snaha o rozvinutí – pouze o přežití hodiny. Někteří jedinci byli podle kontextu hodiny hudebníci. Také šlo vidět jejich zapálení pro hudbu, které bylo opomíjeno. Jako kladné bych brala zapojení hudebně zdatné žačky do hodiny. Žačce řekla ať předzpívá píseň. Chyběla mi v této hodině komunikace. Myslím si, že kdyby byly děti více zapojeny, otevřeny, práce s nimi by byla jednodušší a obohacující. Je otázkou jak motivovat učitele a jak motivovat děti. Jedno bez druhého je zcela nemožné. Demotivovaný učitel s motivovanou třídou či naopak, nebude nikdy fungovat. Podle mého názoru je nutné se vzdělávat a rozvíjet jako osobnost a člověk. Učitel musí být neustále aktivní, aby mohl aktivizovat děti. Nevycházet ze cviku a ze svého oboru. K rozvoji patří také psychická hygiena – jak jsem viděla na mé provázející učitelce – je třeba se udržovat v dobrém psychickém stavu. Měla jsem příležitost vidět přehnané reakce mé provádějící učitelky. Ukazovala dětem obrázky nástrojů a jeden měla opačně. Žák tuto paní učitelku opravil a ona ho následně pokárala. Takových situací bylo více. Poměrně obyčejná situace dokázala v této učitelce vyvolat aféru. Vše brala osobně. Chyběla zde lehkost. Klima třídy bylo poměrně chaotické – člověk nikdy nevěděl co se stane, jaký podnět mohl vyvolat reakci. Dalším udivujícím faktem bylo známkování. „Víš, já jim ani nedávám testy. Nebaví mě to opravovat a nechci je ani otravovat z tohoto předmětu.“ Tyto slova mě moc nepotěšily. Nemyslím si, že by měl být tento předmět brán méně vážně, než jiný. Rozvíjení tohoto typu myšlení, je důležitou součástí osobnosti člověka. Na řadu přišel náslech z výtvarné výchovy. Upřímně, nevím co si myslet o stylu učení mé provádějící učitelky. Je snadné posuzovat z pozice posluchače, proto jsem se snažila býti méně kritická. Hodiny byly poměrně rušné, možná z důvodu, že téma nebylo zajímavé. Dostali za úkol malovat akvarelem dýni. Měli se soustředit na stíny objektu samotného i za objektem. Tyto stíny jim ústně popsala a děti měli za úkol vytvořit dýni podle jejího popisu. Myslím si, že kdyby dětem dala na stůl dýni, osvětlila ji z jedné strany, a nechala je chvíli, aby přisly na zákonitosti, tak to pro děti bude zajímavější. Stejně tak, jako hodina inspirována dušičkami. Neměla připravenou hodinu, tudíž jen ukázala obrázek jak budou vystříhávat postavy kostlivců. Inspirovali se umělkyní, ale díky přípravě řekla, že se to naučí až pak. Žádné povídání o dušičkách ani umělci. Není divu, že chuť k tvoření u dětí chyběla. Tyto témata hodin využívala pro všechny třídy stejně. Což je podle mě pouze její pohodlný postoj. Jedna z věcí, která mi vadila, byla absence projektorů ve třídách. Tyto umělecké předměty vyžadují názorné ukázky - umělců, videí, nástrojů, orchestru atd. Tato praxe mi tedy zatím nepomohla v otázce, se kterou jsem přicházela a to „Jak být dobrým učitelem“. Snad během mého studia a náslechů přijdu na to, jakým nebýt a vezmu si příklad – jakým být.
894	203	hudební výchova	2	1	1	2	2	2	2	2	Nemůžu se zbavit špatného pocitu ze stylu vedení hodin učitelky výtvarné výchovy. Její hodina je postavená na nápadu přineseném z jejího internetového zdroje s názvem Pinterest. Děti tento nápad kopírují. Taková kolektivní kopírka. I když tento styl učení nedává dětem volnost v tvorbě, divila jsem se, že si ji i tak našly. Tématem byly kostry. Vystřihly je z bílého papíru a dotvářely doplňky z barevného papíru. Jedno dítě mělo velmi dobrou práci, byla dobře stylizována. Kostry byly nalepeny jak měli a na hlavy jim vymyslel přilbice (nejspíš se inspiroval hrou). Tělo této kostry bylo polepeno útržky barevného papíru. Když jsem se tohoto dítěte ptala, proč je tento papír potrhaný, zda je to úmyslné, nebo se mu jen nechtělo zvedat pro nový papír, odpověděl, že voják byl ve válce a má roztrhanou uniformu. A to je to, co chci rozvíjet. To je to, co má smysl. Vymýšlet nové způsoby vyjádření, experimentovat s materiálem a objevovat svět (Nepopírám potřebu znalostí základních technik a znalostí). Další hodina výtvarné výchovy mě poměrně rozčílila. Styl zápisu do sešitu byl hrozný. Nudila jsem se i já. Diktovala dětem text a oni rychle psali. Myslím si, že výtvarná výchova by měla směřovat k pochopení a poznání. Chyběli mi v hodině např. Pracovní list, který by vyplnily a dolepily. Myslím si že tento styl zápisu byl zcela nešťastný. Na konci zápisu jim rozdala tištěné obrázky autora, kterého probírali (tyto obrázky jsem chystala paní učitelce já, neměla je ani nastříhané, proto v rychlosti ještě na lavici žačky je rychle stříhala – poprosila i mě o pomoc). Poslední věta mě dostala. Obrázky si vymalujte jak chcete a nalepte, za úkol zjistěte název děl. Vymalovat? Obrázek měl 5x5 cm.. Dále se učili o obrazu umělce Picassa - Avignonské slečny – tento obraz neměla jak ukázat – proto ho slovně popsala… ( ve třídě není projektor). Díla dětí z hodin, které byly vedeny touto učitelkou, visely na chodbách. Přišlo mi, že jsou poměrně dobré. Tento týden praxe mi došlo, proč ta kvalita je tak dobrá. Paní učitelka se nebojí dětem zasahovat do prací. Práce jsou poměrně všechny stejné. Dítě vůbec nerozvíjí. Soustředí se na výsledek, nikoliv na průběh práce – zda u práce budou řešit problematiku, téma atd... Ne, děti jen stříhají, malují a kreslí co musí. Jelikož pracuji ve školce, která je inspirována přístupem Reggio Emilia, je tento styl učení velmi těžký k pochopení. Zmíněný přístup využívá přirozené zvídavosti a tvůrčího potenciálu dětí k jejich učení. Veškeré učení probíhá velmi spontánně v tematických projektech. Souhlasím s tímto stylem učení proto možná mi dělá problém přijmout styl této učitelky. Styl této učitelky je směřován na učitele nikoliv na děti. Chová se v hodinách dosti povýšeně. Často po dětech křičí a zvyšuje hlas. Ač mě tato vedoucí učitelka zklamala, překvapila mě svým přístupem vedoucí učitelka hudební výchovy. Hodiny má dobře strukturované. Občas se zlobí na děti za „zbytečnosti“. Dozvěděla se, že třída, kterou má učit, není v dobrém rozpoložení. Děti byly v minulé hodině podle učitelky „nesnesitelné“. Když se to má provádějící učitelka dozvěděla, nachystala testové papíry a otázky. Říká tomu „Pohotovostní poloha“. Dětem v hodině oznámila, že ví, jak se chovaly v minulé hodině, a proto je připravena s testem. Děti byly v této hodině abnormálně hodné – nikoli ve strachu – pouze respektovali její požadavek o slušnosti, a když ho někdo z vrstevníků porušil, okřikly se navzájem. Libí se mi přístup této učitelky k dětem. Často se v hodinách usměje, zasměje se situacím a často vymýšlí zajímavé aktivity.
895	203	hudební výchova	3	1	1	2	2	2	2	2	Tento týden jsou odchodila poslední hodiny mé praxe. Když se ohlédnu zpět a srovnám dva své obory, což je VV a HV, měla jsem zpočátku strach spíše z hudební výchovy. Ve výsledku si myslím, že nás z tohoto oboru zcela připravili pomocí příprav na rozezpívání v rámci didaktiky HV. Poznatky jsem využívala v hodinách. Má provádějící učitelka z HV učí také český jazyk. V těchto hodinách se snaží nabídnout dětem zábavnější formu učení. Musím se přiznat, že zpočátku jsem ji odsoudila kvůli věku. Říkala jsem si, že bude mít zastaralé metody a bude učit pouze frontálně. Opravdu mě překvapila. Díky tomu, že jsem chodila na hospitace jejího Českého jazyka, zjistila jsem, že je dobrou učitelkou. Využívá aktivity, mluví s nimi „lidsky“ a má respekt. Chtěla dětem vysvětlit co je to pojem subjektivní. Jiný učitel by možná pojem vysvětlil rovnou a nestaral se o jejich vlastní cestu k poznání tohoto pojmu. Ona však vytáhla hudební nástroje jako je bubínek, ozvučná dřívka a začala na ně hrát. V sešitech měli tabulku, do které zapisovali, co jim zvuk připomíná. Na konci této aktivity si všichni řekli co jim to připomínalo. Odpovědi byly samozřejmě odlišné – a to byl její cíl. Přivést je k cestě. Pomoct jim, aby pochopili tento pojem. Vést a pomáhat. Zní to jako krásná cesta k tomu být dobrý učitel. Vést hodinu hudební výchovy mě bavilo. Připravovala jsem spoustu aktivit, pracovních listů, rozezpívání a her na tělo. „ I děti to hrozně bavilo“ , říká má provádějící učitelka. Z těchto hodin jsem měla vždy dobrý pocit. To však nemohu říct o hodinách VV. Připravila jsem si hodinu na ilustraci. Nelíbilo se mi, jak paní učitelka vždy přišla a začala: „Dnes si děti nakreslíme dýni. Vezměte si papír. V klidu tam vzadu. Co sakra děláš?!….“ Chtěla jsem zkusit, zda je cesta, jak je na téma hodiny „navnadit“ či motivovat. Přišla jsem tedy do hodiny (8.třída) a začala příběhem. Četla jsem a všichni ve třídě byly v klidu. Možná to bylo tím, jak jsem četla (střídavě tiše, mezery, střídání rychlosti). Poslouchali a příběh je zajímal. Příběh jsem dočetla, a zeptala se, zda ví, o čem příběh byl. Každou odpověď jsem brala za správnou, i když hlavní myšlenkou bylo téma přátelství. Přišlo mi zajímavé, co vše přišlo důležité jim. Když jsme se dobrali k tématu přátelství, začali jsme diskutovat o důležitých náležitostech týkající se přátelství. Možná bych si představovala větší diskuzi – ale nemohu od nich čekat osobnější názory (přeci jen jsem byla „návštěva“). Po této diskuzi jim bylo sděleno, že si mohou vybrat z lístečků, které obsahovali různé příběhy s duchovní myšlenkou, a na ni reagovat, nebo tvořit ilustraci. Snažila jsem se o větší volnost. Dát dětem volbu. Jeden kluk, který seděl v poslední lavici, nechtěl pracovat. Šlo vidět, že odmítá jakoukoliv aktivitu i v jiných hodinách. Pověděl: „ já nic dělat nebudu. Je to blbý. “ Zeptala jsem se tedy, zda příběh, který si zvolil se mu líbí. Řekl, že ano. Znovu jsem se dotazovala, proč tedy nechce nic kreslit. „Já nevím,… Nevím co mám kreslit. A ani nechci!“ Říkám: „ Víš, snažila jsem se vám dát větší volnost. Chápu, že v hodinách vám někdy paní učitelka dá za úkol udělat dýni a nemáte na výběr. Chtěla jsem vám dát prostor. Můžeš přeci vyjádřit svůj názor na to téma. Jaký je tvůj názor? „Najednou se v něm cosi otočilo a věděl co bude malovat. Nadchlo mě to. Říkala jsem si, že takto mluvit s nimi jde. Ale zda mě to bude bavit i za … 20 let takto se s jedinci „ piplat“. Je ale důležité snažit se dívat na věci z jejich pohledu. Dát jim najevo, že je chápeme. Jsme na jejich straně. Nebojujeme. Další hodinu o týden později, jsme pokračovali v práci na ilustraci. Zase se tento kluk sekl. Nechtěl pokračovat. Snažila jsem se najít na jeho práci něco dobrého. Všimla jsem si, že všichni si dělali nákres tužkou a on jediný začal vodovkami. Řekla jsem: „Tyjo. Ty jsi maloval bez nákresu? Tak to obdivuji. A jak má ten člověk hlavu. To je zajímavé (a opravdu mě to upřímně zajímalo). A mohl by jsi dodělat tuto část obrazu? Jaká barva by se sem hodila. Co si myslíš? Asi světlá že? Aby ta super postava byla výrazná.“ Tyto hodiny s dětmi bavily, avšak jako další téma jsem zvolila muzikomalbu (6. třída). Nebylo to úplně šťastné téma… Děti mě moc neposlouchaly. Nebyli zvyklí dělat s temperami ani takové volné téma. Tempery byli všude po podlaze. Byla jsem nemocná takže při zvýšení hlasu, jsem se rozkašlala. Je třeba s dětmi pracovat po delší dobu. Navyknout si je na pravidla při malbě. Možná to bylo i tím, že jich bylo přes 30. No zvažuji, zda vůbec studovat tento obor. Po dvojhodivce tohoto, jsem se cítila, že asi umřu.
896	203	speciální pedagogika a hudební výchova	4	1	1	2	2	2	2	2	Ke své praxi jsem si zvolila školu, ve které studuje syn mého muže. Přišlo mi to jako dobrý nápad, jelikož každý den s ním řeším školu, učení, úkoly a vždy mi vypráví zážitky z hodin. Je dobré vidět pohled žáků na učitele, např. kterých si váží a proč, jací učitelé nejsou oblíbení z jakých důvodů, kterých se bojí atd. Pochopila jsem, že pokud učitel má „lidský přístup“ a trochu humoru, jako je má provádějící učitelka hudební výchovy, pak žáci lépe zvládají požadavky ohledně učiva. Nestěžují si tolik, jelikož by si tato učitelka nedovolila nekorektnost či nespravedlnosti a díky tomu si ji váží a důvěřují ji. Tento přínos je podle mě velmi důležitý, jelikož to jak nás žáci vnímají má dopad na kvalitu učení. Když jsem navštívila první hodinu hudební výchovy, byla jsem trošku zděšena. Žáci celou hodinu jen zpívali. Po prvních 10 minutých zpěvu jsem si říkala, že tolik zpěvu je mnoho již na mě, a zastihla mě neudržitelná potřeba zívání. Pokud je pro mne jako posluchače těžké udržet pozornost a nadšení, co teprve žáci, kteří zpívají? Velký podíl na tomto pocitu z hodiny měl fakt, že zpěv neprokládali žádnou jinou činností. Podle mého názoru bylo vhodné jej proložit aspoň rytmickými činnostmi. Žáci byli z 8 třídy, mnoho z nich byli hokejisti, a šlo vidět, že mají nepřekonatelnou touhu po aktivitě. Při pomlkách, které byly v písni a paní učitelka je nejspíš na ně učila slovy nic nic, žáci začali tlouct do stolu. To se samozřejmě paní učitelce nelíbilo, narušovalo to její představu o písni. Kdyby byla na jejím místě, tuto situaci bych zkusila obrátit v prospěch, bylo jasné že potřebují nějaké „vybití“. Proto bych jim dala možnost se vyjádřit v mezích. Zařadila bych rytmické kánony či bobotubes a podle mého nejvíce účinější by byla pro ně hra na tělo. V těchto hodinách plného zpěvu jsem tedy sestavovala nápady a postřehy, jaké aktivity bych zařadila a jak bych hodinu vedla jinak. Nemohu tedy říct, že by hodina pro mne nebyla přínosem. I špatné je k něčemu dobré. Další den paní učitelka zařadila do hodiny učivo. Nelíbil se mi její přístup, protože její věta zněla: tak dnes si by jsme si měli udělat zápis ať máme něco v sešitě. Otevřeli si učebnici a četli. Ve zkratce si vysvětlili teorii a zapsali si slova, která jim řekla. Ukázku si pustíme příště pověděla. Podle mého názoru to byla chyba, jelikož pokud žáci mají pochopit hudební formu, měli by ji slyšet. Prázdná slova jim k pochopení moc nepomohou. Bez poslechu je to jen teorie. Jsem tedy zvědavá jak další hodinu a zda vůbec jim paní učitelka pustí ukázky. Opět jsem při této hodině pracovala na svém pojetí hodiny. Vytvořila jsem pracovní list, který by vedl žáky k pochopení hudebních forem (i s poslechem a dotazníkem k poslechu). Dalším jejím postojem k teorii bylo, že se jí učí, jen když zlobí. Když tedy zjistím, že se v hudebce učili, už se rovnou ptám co provedli. Tento postoj učitele k teorii nepřijde správný, jelikož svůj záporný pohled předává žákům. Ve zkratce: Nebaví to ani učitele natož žáky. Mazurka a country. Tyto tance se rozhodla má předvádějící učitelka zařadit do hodiny. V první hodině se jí tato aktivita moc nepovedla, jelikož žáci byli rozjívení a spadli na lavici při otočce. Obdivuji ale její snahu a odvahu, zařadit tyto tance do výuky. Osobně jsem se této činnosti bála a nejspíš bych ji v budoucnosti z tohoto důvodu ani nezařadila, ale když jsem viděla, jak žáci reagovali, přesvědčila mě v můj omyl. Opravdu to žáci zvládali a šlo vidět i malé nadšení. Druhá hodina s jinými žáky - se stejným tématem - se paní učitelce povedla. Nikdo nepadal, nikdo nekřičel a všichni se zapojili. I já se tedy zapojím a tuto aktivitu přidám ke svým plánům.
897	203	speciální pedagogika a hudební výchova	5	1	1	2	2	2	2	2	Nastala doba, kdy mé náslechy přešly ve výuku v mé vlastní režii. Měla jsem obavy, jelikož jsem možná až moc velký perfekcionista a mám ráda přípravu do minuty rozmyšlenou a přichystanou. Napadla mě však myšlenka, zda přesné rozvržení není v hodině na škodu. Každá třída, i když se jedná o stejný ročník, je naladěna jinak a pokud mám přípravu jednu, může se stát že nebudu naplňovat jejich potřeby. Již z náslechů jsme si všimla odlišností viz. Třída zpěvná, živelná, atp. Pokud je třída živelná, je třeba použít více rytmických prvků a tyto žáky s potenciálem využít. Zkusila jsem si tedy dvě varianty. První byla s přípravou co přesně následuj po sobě, a druhá byla formou aktivit na lístečkách. Při lístečkové formě jsem zjistila, že si více všímám třídy a snažím se naslouchat jaká aktivita je zrovna vhodná. Toto odpoutání od přesně předepsaného harmonogramu mi pomohlo se více v hodině uvolnit a mluvit s klidem a větší jistotou. Vyšlo slunce a započal den, který už od začátku nehrál v můj prospěch. Laryngitida měla velmi rychlý náběh a mé hlasivky nebyli schopny normálně fungovat. Odučit tři hodiny hudbení výchovy bez hlasu byla pro mne výzva. Hned ráno jsem promýšlela, jak pozměnit přichystanou výuku tak, aby můj hlas byl co nejvíce ušetřen. Vše zlé je k něčemu dobré. Potřebovala jsem vysvětlit polyfonii a najít aktivitu, při které si mé hlasivky odpočinou. Zrodil se nápad. Třída, kterou jsem měla učit byla složena převážně z hokejistů. Rádi se předváděli a hledali chvíli, kdy by se mohli ukázat třídě. Já jim tu možnost dala. Úkolem bylo předvést kánon v tanci. Žáci si stoupli před třídu. Zvolili si základní 3 kroky (jimi vymyšlené) a ty postupně zacykleně předváděli (dokud jsem postupně nezakončila jejich činnost). Byli nadšení. Na otázku jak by předvedli ráčí kánon, ihned správně reagovali. Polyfonii s nezávislými hlasy předvedli také. Každý si tančil svůj part. Na začátku každé hodiny jsem žáky upozornila na svou hlasovou indispozici a domluvila se s nimi na znamením, které budou po mě opakovat. Zvednutí mé pravé ruky do vzduchu vždy zaručilo klid. Vždy mě respektovali a vzájemně se okřikli, pokud nedodržovali klid ve třídě. Je důležité mít s dětmi velmi dobrý vztah. Vzájemně se respektovat a hlavně usmívat. Ráda dělám v hodině srandu. Píseň o dvou tónech předložit jako velmi obtížnou a sledovat kdo si toho všimne. Přílišná snaha o profesionalitu není pro děti příliš snesitelná. Na praxi jsem měla možnost potkat učitele, který touto snahou překypoval. Žádný žák ho neměl rád. Hrál si na učitele. Zapomněl, že děti jsou bytosti a potřebují úsměv. Že potřebují slyšet hlas, ve kterém je kousek citu, nikoliv neustálé příkazy a vyžadování klidu. Po pravdě jsem myslela, že si děti vymýšlí, když mi povídali o učiteli, který se chová zvláštně a nemají ho rádi. Děti si přece rádi vymýšlí a dokreslují a každý den slýchám historky plné perliček. Snažím se učitele chránit před slovy syna mého muže. Není to jednoduché, jelikož mám možnost vidět tyto učitele naživo a občas často chápu tyto názory. Např. Třídní učitelka s bakalářským titulem totálně ignorující potřeby třídy. Děti často mají špatné známky z hodin, podle mého názoru kvůli jejím vysokým nárokům na učivo. Děti měli nulový vztah ke své třídě (místnosti). Rozhodla jsem se tedy v této třídě odučit hodinu výtvarné výchovy s tématem sociálních médií a vyvěsit jim tyto výtvory, aby pomohli vytvořit potřebný vztah. Při učení 8. třídy jsem se ocitla v situaci, kdy žáci měli nemístní poznámky se sexuální podtextem. Nejspíš bych potřebovala vymyslet způsob jakým s těmito žáky jednat. Má reakce na poznámku o roztažení tabule nebo něčeho jiného, jsem tiše přešla se slovy já tedy otevřu tabuli. Při oblékání do hodin se snažím vybírat vhodné oblečení, které není nijak vyzývavé. Doma slýchávám, že syn má rád matematiku díky paní učitelce bez podprsenky. I když paní učitelka jistě docílila maximální sledovanosti, a to i díky jejím sociálním sítím, nemyslím si že toto je cesta k „motivaci“ dětí. Jednoho večera jsem se dívala na sociální sítě a divila se, co vše je schopný člověk – učitel - vložit na tyto stránky. Podle mého názoru, je nemístné, aby člověk měl na těchto stránkách odhalené tělo na fotografiích a fotografie z dob mládí plné opilecké tématiky. Možná ze strachu z tohoto případu jsem již dříve dělala očistu své sociálně síťové osobnosti a založila nový účet bez těchto nevhodných „příspěvků“. V případech těchto učitelů bohatě stačilo změnit viditelnost příspěvku na užší okolí např. Pouze přátel – nikoli veřejné. Je otázkou co v dnešní době je vhodné co ne. Je problém, pokud jde o osobnost učitele - vzoru, nebo se to týká soukromého života učitele a má právo na jakékoliv zveřejňování čehokoliv? Při mých hodinách bych chtěla zlepšit nadšení žáků, pokud je to možné. K hudební výchově přistupují s velkým odporem. Zpívání pro ně byl „horor“ a já si říkala, zda je možné nějak zaujmou, jelikož jsem vzala píseň soudobého autora písní a nadšení bylo minimální. V těchto chvílích mi přišla hudební výchova jako opravdu “mrtvá“ a bezpředmětná. Jak žákům přiblížit hudbu, když je v dnešní době velká spousta hudebních stylů a lidové písně jsou pro ně „ out“. Bude to ještě hodně dlouhá a náročná cesta – stát se dobrým učitelem. Doufám a věřím, že bude úspěšná.
899	204	hudební výchova	2	1	1	1	1	1	1	1	Praxe ve znamení projektových dnů. Za těchto 14 dní jsem absolvovala hned 2 projektové dny/hodiny. Minulý pátek probíhal na škole projekt věnovaný evropským jazykům. Akce probíhala celé dopoledne. Každá třída = tým chodila po stanovištích rozmístěných po škole a plnila různé úkoly (přiřazování textů v cizím jazyce ke správnému jazyku, překládání z azbuky do češtiny, atd.), za které dostávala body. Celé dopoledne jsem strávila se třídou 7.S (třída mé provázející učitelky, sportovní třída – fotbalisté, hokejisté). První dvě hodiny probíhaly bez problémů, zapojovali se téměř všichni. Další dvě hodiny projektu byly mrzutější – část třídy se odtrhla a úkoly řešili převážně „hokejky“. (Jó, asi mají většího týmovýho ducha - tato myšlenka se nedá napsat spisovně). „Čutálisti“ vedli názory, že je to trapný a že těm úkolům stejně nerozumí, tak co by se snažili. Ještě ke všemu mají ve třídě 4 zlomeniny a tím pádem jsem se do úkolů v tělocvičně také zapojila. Skákala jsem přes lavičku a dělala kotrmelce za potlesku a zvolání „jó, pančelko, pojďte, jó“. Byla jsem i našeptávač správných odpovědí – znalost španělštiny a základů francouzštiny se mi vyplatila. Třída sportovců si mě díky jazykovému dni asi zamilovala. Proč si to myslím? Dneska jsem vešla do třídy a ozvalo se: „jé, dobrý den pančelko“, „dobrý den“. Pak jsme společně četli z čítanky a já jsem po odstavcích střídala jednotlivé žáky. Provázející učitelka mi poděkovala, že jsem se třídou text přečetla a následoval obrovský potlesk a jásavé výkřiky. A to jsem s nimi „jen“ četla. Uvidíme, co přijde příští týden při mé výuce. Druhým projektem, který jsem absolvovala, byl projekt nazvaný „Hudba do škol“. Spolu se 7. C jsme strávili 45 minut v hudebně. Program bych zařadila do oblasti zážitkové pedagogiky. Muzikant (František-Feri), který akci vedl, vyzval žáky, aby si vzali hudební nástroje, které jim nabídl. Z dobrovolníků si vytvořil malou kapelu a společně s ostatními žáky vytvořil text písně. Žáky u nástrojů několikrát prostřídal – bylo jedno, že jej nikdy v ruce nedrželi, stačilo vydrnkávat nebo mačkat na klavíru jen jeden tón. Z reakcí dětí si myslím, že se jim projekt líbil. Ale přeci jen se objevil názor, že se aspoň nemuseli učit. Ale bylo tomu opravdu tak? Také mě potěšila moje provázející učitelka. Dostala jsem pochvalu za kontrolu a ohodnocení slohů, které jsem opravovala v minulém týdnu. Popravdě jsem to vůbec nečekala, protože mi ze sešitů až přecházely oči a jistota o správných a nesprávných tvarech s každým sešitem ubývala. V nesnázích mě zachránil Slovník spisovné češtiny. U opravování mě překvapilo, že přestože s pravopisem nemám problém, chybování žáků mě dokázalo totálně zmást.
900	204	hudební výchova	3	1	1	1	1	1	1	1	Poslední deníkový záznam se bude týkat mé vlastní výuky na praxi. V minulém týdnu jsem odučila několik hodin českého jazyka a literatury a také hudební výchovy. V hodině českého jazyka jsem probírala tvoření slov v češtině pomocí odvozování. Z tohoto tématu jsem měla obavy, protože tato látka nepatří k mým oblíbeným. Od provázející učitelky jsem měla pouze za úkol s dětmi napsat krátké pravopisné cvičení a zopakovat látku z minulé hodiny. Jinak jsem si hodinu mohla udělat podle svého. Rozhodla jsem se, že na začátku hodiny zopakuji probranou látku – slovotvorný základ, slovo základové a slovotvorné prostředky. Na opakování slovotvorných prostředků jsem využila myšlenkovou mapu, kterou jsem společně s žáky vytvořila. Ve třídě 7. C žáci věděli, co sem zařazujeme a dokázali uvést i příklady. Oproti tomu 7. S nepřekvapila, místo, abychom do myšlenkové mapy doplnili předpony, přípony a koncovky, uváděli, že slovotvorným prostředkem je slovo základové nebo slovotvorný základ. Naštěstí jsme se ke správnému řešení společně dopracovali pomocí konkrétních příkladů. Slovo základové a slovotvorný základ jsme zvládli zopakovat pomocí dvou slov, ze kterých jsme si vše odvodili. Následoval můj výklad o tom, co je to odvozování a jaké odvozeniny vznikají. Ve třídě 7. C jsme ještě stihli procvičovaní této problematiky, u 7. S jsem byla ráda, že jsme danou látku zvládli probrat. Na konci hodiny jsem v obou třídách nadiktovala pravopisné cvičení a po odevzdání jsem žákům zodpověděla dotazy ohledně pravopisu některých slov. V hodině literatury jsem s 9. D probírala avantgardní směry. Na začátku hodiny jsme si udělali krátký úvod, vymezili jsme si, jaké směry sem spadají, a zapsali jsme se vše do sešitu. Cílem bylo detailně probrat dadaismus – využila jsem i interaktivní tabuli, kde jsem žákům ukázala známé dadaistické dílo M. Duchampa – Fontánu. Dívali se na mě dost zvláštně, ptala jsem se jich, co jim tato fontána připomíná (pisoár). Myslím si, že avantgardu pochopí až s odstupem času, možná vůbec. Abychom si dadu vyzkoušeli na vlastní kůži, rozdala jsem novinové ústřižky – žáci měli rozstříhat jednotlivá slova, promíchat je a pak z náhodně vylosovaných slov sestavit dadaistickou báseň. Myslím, že tato aktivita se jim líbila, jen bychom na ni potřebovali více času. V hudební výchově jsme probírali country a folk. S žáky jsem udělala krátký nástin tématu a vymyslela country taneček, který jsme se naučili. Z mého pohledu byla hodina úspěšná. S jinou třídou jsem si vyzkoušela body percussion na Proměny, které jsem zkoušela při didaktice HV se svými spolužáky. Velice záleží na tom, zda třída má rytmické cítění. Nemohla jsem skupinu rozdělit na holky a kluky, protože by kluci nezvládli udržet rytmus. Výsledek nebyl špatný, ale je potřeba, aby si žáci nejprve na nové rytmické cvičení zvykli. Co mě potěšilo je to, že spolužačky z VŠ zkouší mou formu Proměn a dávají mi zpětnou vazbu, jak se jim to s jejich žáky podařilo. Provázející učitelce se moje výuka líbila a dala mi i nějaká doporučení pro příště.
901	204	speciální pedagogika a hudební výchova	4	1	1	1	1	1	1	1	Na praxi v 2. semestru magisterského studia mám dva provázející učitele – jednoho na HV, druhého na ČJL. Oba učitelé mě učili na tomto gymnáziu, kde jsem studovala. Jediné mínus je to, že zapadám spíše mezi studenty prvního ročníku než mezi kantorský kolektiv. Pokud jde o paní učitelku z hudební výchovy, její metody a přístupy k probírané látce se nijak nezměnili. Protože jsme měli od 11. 3. prázdniny, první dva dny na praxi jsem se v hodinách HV dívala s žáky na filmy (souvisely s probíraným tématem). Po prázdninách, konkrétně ve čtvrtek, jsem strávila celé dopoledne v divadle, kde probíhala pěvecká soutěž Jihočeský zvonek, z nižšího gymnázia jsme měli dva zástupce. Poslech zpěváků byl velmi příjemný, až na to, že se asi 30x opakovala písnička Ej, padá, padá rosička. Přitom se v naší lidové hudbě vyskytuje tolik jiných písní, které by se dětem dobře zpívaly. Až budu jednou se svými studenty chodit na tuto soutěž, rozhodně se budu snažit vybírat méně známé lidové písně. V pátek mě čekalo moje první samostatná výuka. Zpracovala jsem si prezentaci s odkazy na videa, dále taky body percussion k písničkám, které žáci zpívají spolu s CD. V pátek ráno mě však čekalo nemilé překvapení – na hodinu dorazili pouze 4 žáci. Důvod? Většina měla informační schůzku kvůli výměnnému pobytu, část šla stávkovat za klima. V první hodině jsem s žáky zpívala a hrála na tělo. Aktivitu dělali poprvé a říkali, že se jim to moc líbilo. Druhou hodinu jsem jim zadala, aby si z učebnice vypsali to, co jsme měli probírat, s tím, že za týden vše zopakujeme s prezentací a ukážeme si názorná videa. Tak uvidíme, kolik se nás příští týden sejde. Pan učitel na češtinu má taktéž stejné metody vyučování, jen více zapojuje interaktivní tabuli. V jeho hodinách panuje klid. Výkladu látky se příliš nevěnuje, spíše s žáky debatuje nad básněmi, ptá se jich na jejich názor, rozebírá s nimi text v čítance. Samostatnou výuku jsem v jeho předmětu ještě neměla, ale ve volní hodině jsem vytvářela druhou variantu k opakovacímu testu pro maturitní ročník. Hned se mi také povedl přešlap – zapomněla jsem uložit variantu A a rovnou jsem z ní vytvořila variantu B, kterou jsem uložila. Poslala jsem svůj test na tisk a žádala pana učitele, aby mi řekl, kam uložil variantu A. On se smál, že si myslel, že to takto dopadne. A tak mi nezbylo nic jiného, než z varianty B udělat ještě znovu variantu A. Také jsem se mu svěřila, že mám občas strach, aby mě ve třídě nevyvolal, protože na mé poslední hospitace se psal test a on mě započítal mezi studenty a málem jsem psala s nimi.
902	204	speciální pedagogika a hudební výchova	5	1	1	1	1	1	1	1	Druhý deníkový záznam se bude týkat především mého vlastního vyučování literární výchovy. Týden před výukou jsme s panem učitelem předběžně stanovili témata, kterým se mám věnovat já. Prvním tématem byla Maryša bratří Mrštíků, odučena byla v sextě víceletého gymnázia odpovídající druhému ročníku. Zpočátku jsem nevěděla, jak mám toto téma uchopit, protože z didaktiky literatury, kterou máme na VŠ si příliš dobrých metod a postupů neodnáším. Lépe řečeno – z hodin didaktiky literatury si neodnášíme vůbec nic. A tak jsem se musela spolehnout pouze sama na sebe. Téma jsem zpracovala formou prezentace, ve které jsem shrnula základní informace o autorech a samotném dramatu. Následoval rozbor ukázky (jednalo se o 5. jednání, ve kterém Maryša otráví svého muže Vávru). První zádrhel nastal při samotném spouštění prezentace. Pravděpodobně jsem ji uložila do nesprávného formátu. Místo toho, abych text zobrazovala postupně, se mi prezentace zobrazila jako dokument wordu a já musela jednotlivé slidy rolovat. Také všichni hned viděli, na co se chci zeptat následovně. No dobrá, s tím jsem se nějak srovnala. Když přišlo na rozbor dramatu, přečetli jsme si nejprve úvodní odstavec, a já se žáků zeptala, zda nerozumí nějakému slovu. Padlo několik dotazů, které jsem předpokládala. Ale … u jednoho slova jsem podala vysvětlení, které jsem považovala za správné. Jeden žák se díval pozorně do textu a nalezl tam vysvětlení jiné. Ups, a chvilka nejistoty byla na světě. Při čtení jednotlivých výstupů jsem rozdělila role. Žáci se smáli mnohým slovům (v textu se vyskytuje mnoho pro nás Jihočechy nezvyklých tvarů slov, např. bét, mó ženó; slova jsou převzata z nářečí). I přes malé zádrhely však považuji tuto hodinu (první hodinu odučené literatury) za zdařilou v rámci možností. Přeci jen už bylo odpolední vyučování. Další hodinu (od 15.05 do 15.50) jsem měla se septimou. Mým úkolem bylo odučit surrealismus v tvorbě Vítězslava Nezvala. Toto téma mi není nikterak blízké a bohužel to také podle toho vypadalo. Přestože jsem měla hodinu dokonale rozmyšlenou a snažila jsem se na svůj výstup připravit, stihli jsme výklad asi za 15 minut, rozbor básně za 10 (Žáci reagovali? A celkem rychle?), přestože v minulých hodinách pana učitele téměř nevnímali, nechtěli odpovídat a byli v tento čas výuky unavení. Ouha? A co se zbylými 20 minutami? Pan učitel nepomohl, dělal, jako by ve třídě vůbec nebyl. Já mu to ani nevyčítám, byla to přeci jen moje hodina. Nezbylo mi nic jiného, než improvizovat. Byla jsem rudá jako rak a kapičky potu mi tekly po zádech. Přestože jsem jiné básně z čítanky neměla připravené (pravděpodobně jsem je ani nikdy nečetla), jsem se vrátila k Edisonovi, kterého si už žáci prošli celého, a snažila jsem se s nimi rozbor zopakovat. Ale stále nám zbývalo 10 minut do konce hodiny. Jeden žák navrhl, abychom ještě zkusili rozebrat jednu báseň, která je té první podobná. Situace byla zachráněna, žáci postupně četli verše a dostali jsme se i k samotnému rozboru. Nakonec jsme tuto báseň porovnali s první. Z hodiny jsem odešla úplně vyřízená. Doufám, že po Velikonocích bude moje výuka úspěšnější. Co dodat? Jen to, že na základní škole se učí úplně jinak než na gymnáziu. Hudební výchovu mám již kompletně hotovou, hodiny byly daleko úspěšněji odučeny. Příprava na hodiny hudební výchovy byla náročná, ale alespoň mohu říci, že všechny byly úspěšné a děti bavily.
903	205	německý jazyk	1	1	1	1	1	-1	1	1	Praxi, kterou tento semestr musíme vykonávat na základních školách pro mě svým způsobem ničím novým není, neboť už na bakalářích jsme měli praxi, a i když jsem měla občas čas a byla doma v Třeboni, tak se došla na základku podívat a sem tam jsem si došla i na nějaké hodiny. Avšak tentokrát je to jiné tím, že musíme už i sami vyučovat a připravovat se na hodiny, ne být pouze pozorovatelem a občasným pomocníkem. Jistou výhodou je, že znám školu i učitele a někteří mě dokonce sami učili před pár lety. Co mě ale překvapilo a vlastně stále překvapuje jsou dnešní žáci. Kromě toho, že jsou o dost línější a hloupější než my, tak berou i méně látky, než jsme před těmi x lety brali my, a potvrzují mi to i učitelé. My jsme psali v hodinách dějepisu sáhodlouhé poznámky, na které následovalo další týden zkoušení, případně nějaký test. Dnešní děti už ani poznámky nepíšou, pouze „hledají“ v učebnici a občas si napíší něco do sešitu. U zkoušení jsou to výsledky až tragické. Když jsem opravovala testy z německého jazyka na slovíčka, které byly ohlášeny minimálně dva – tři týdny dopředu, rozdávala jsme pouze trojky, čtyřky a pětky. V tom případě bych nechtěla vidět třeba test na gramatiku, když padají takové známky ze slovíček, které se dají docela pěkně naučit, ještě když na to má člověk tři týdny. Děti jsou také více drzé a více si na učitele dovolují. Co mě opravdu velmi překvapilo je počet asistentů na škole. Ve skoro každé třídě je nějaký asistent a v každé třídě se nachází minimálně tři děti s nějakou poruchou. Opravdu nevím, zda je to správně, neboť si myslím, že takhle to vyučování jde snad ještě hůře, s takovými dětmi, kteří neustále vyrušují, pokřikují, nedávají pozor apod. Za nás tyto děti chodily ještě na speciální základku a hodiny probíhaly více v poklidu, i jsme se mohli více soustředit. Dalším překvapením pro mě jsou samotní rodiče, kteří mají neustálé požadavky a „problémy“ a neustále si stěžují na všechno možné. Z čeho jsem naopak nadšená jsou učitelé, kteří se mi snaží vyjít vstříc a velmi mi pomáhají. Na praxi jsem nastupovala s tím, že učit děti v budoucnu víceméně nechci, aspoň ne na ZŠ a když vidím, jak se ti žáci mění k horšímu a rodiče jakbysmet, tak ani nevím, zda bych opravdu někdy v budoucnu chtěla učit.
904	205	německý jazyk	2	1	1	1	1	-1	1	1	Tento týden jsem učila němčinu v osmé třídě a musím říct, že tak hrobové ticho jsem za celý měsíc na praxích snad neslyšela, tam by člověk uslyšel spadnout i lžičku. Avšak musím říct, že to nebylo tím, že bych měla nějakou velkou autoritu nebo by se mě báli, ale tím, že tato třída celkově je velmi tichá a pracovitá, což mě překvapuje, protože ostatní třídy nějak moc (spolu)pracovat nechtějí. Celkově to byla moje asi druhá hodina, kdy jsem musela učit a musím říct, že jsem byla pěkně nervózní a pěkně nejistá v „kramflecích“, ale myslím, že to je běžné. Z čeho jsem byla překvapená je, že když jsem se dětí na rozmluvení ptala na běžné otázky – jak se jmenuješ, kde bydlíš, jaký máš rád sport, co děláš rád atp. tak na mě koukali, jak kdyby to nikdy neslyšeli nebo to minimálně zapomněli, takže nám to zabralo podstatně hodně času, protože jsem samozřejmě chtěla, aby mi všichni správně odpovídali a ono pořád nic. Avšak mojí nejoblíbenější činností na škole je opravování všech možných sešitů, testů, pracovních listů, daltonů apod. Protože občas si tam člověk přečte věci, které by ho ani nenapadly, že jsou třeba osmáci nebo deváťáci schopní vymyslet. A to by jeden řekl, že už mají něco znát a vědět. Další příhoda je, a to se asi budu opakovat s reflektivním deníkem 1, že mě neustále překvapuje, jak mohou být „normální“ žáci spojeni s žáky, kteří mají nějakou poruchu. Protože když jsme s paní učitelkou byly v sedmé třídě, tak paní učitelka chtěla procvičit hodiny na test, který budou psát příští hodinu, takže diktovala hodiny a žáci museli digitálně zapisovat do sešitu a pak si to kontrolovali. V této třídě jsou asi dva nebo tři děti s nějako poruchou, samozřejmě je ve třídě asistentka (ta je ostatně už snad v každé třídě), ale pochopitelně tři děti nemůže zvládat, tak jsem měla za úkol, ty hodiny s jedním tímto chlapcem udělat – nadiktovat mu je a vysvětlit. Tuto deseti minutovou práci jsme dělali 40 minut, a ani po celé hodině nebyl schopný mi nic sám říct nebo napsat, protože neumí napočítat ani do pěti, kdežto ostatní počítají třeba už do sta. A tak je to se vším, chlapec nemá žádné pomůcky, nic neumí, protože učitel se mu samozřejmě nemůže v hodině věnovat, tak jak tyto děti potřebují. Proto si myslím, že i pro ty děti to musí být depresivní, musí jim to snižovat sebevědomí, protože nikdy za nic nemohou být pochváleni nebo nemají třeba lepší známky než čtyřky a ostatní děti z nich mají třeba srandu. Kdyby tyto děti chodily do zvláštní školy, jak to bylo dříve, tam by se jim učitelé věnovali, tak jak oni potřebují a jak si zaslouží, kdežto na normální škole se to nedá. A i ti učitelé z toho nemají radost.
905	205	německý jazyk	3	1	1	1	1	-1	1	1	V tomto deníku bohužel nevím, o jakých zážitcích bych měla psát, neboť jsem tento týden strávila dny určené praxím v nemocnici a následně doma, tak nemám žádné zážitky a poznatky o kterých bych napsala. Snad bych jen chtěla napsat, že příští týden jdeme s dětmi na exkurzi a máme konverzační soutěž v německém jazyce, tak se těším jak se děti předvedou.
906	205	zeměpis	4	1	1	1	1	-1	1	1	Tento semestr bych měla praxi strávit v Brně na fakultní škole. Popravdě musím říct, že jsem se sem vůbec netěšila a ani jsem sem nechtěla, protože minulý semestr jsem strávila na svojí základní škole, kde znám všechny učitele a vím, co od nich mohu očekávat. Na druhou stranu musím říct, že jednání se školou (s panem zástupcem) bylo velmi příjemné. Nicméně seznámení s mými provázejícími učiteli už méně, neboť jsem byla vyslána čekat na schody, než dojde má němčinářka…no, ale hledejte nějakou učitelku, kterou jste nikdy neviděli, abyste se sní mohli domluvit. Když jsem šla poprvé na náslechy, byla jsem velmi rozhozená z toho, jak učí převážně moje provázející učitelka na němčinu. Neboť jede čistě jen podle učebnice a nic navíc nedělá. Děti nemusejí toho moc dělat, nemusejí moc mluvit, neboť učitelka to zvládne sama, což je podle mého názoru obzvlášť v cizím jazyce důležité, aby žáci měli aspoň nějakou malou možnost tu němčinu procvičit, jak ústně, tak i písemně. Její styl učení se odráží i ve znalostech dětí. Přijde mi, že děti toho moc neumí a když už mají něco říct, tak mají strach..možná strach je silné slovo, ale mají minimálně obavu, aby něco neřekli špatně. Myslím si, že obecně je němčina u dětí odsunuta na druhou kolej, protože přeci angličtina je důležitější, jak všichni říkají, a ještě když k tomu mají nějakou „horší“ učitelku, tak se nesnaží už vůbec. Můj provázející ze zeměpisu je takový fajn chlapík, se kterým se dá na všem domluvit, akorát je znát, že je to především dějepisář a já neměla jinou možnost než hodiny, kde se brala regionálka, takže učitel to bral vcelku dějepisně – kde se co odehrálo, jak to dříve bylo atp. Na jednu straně, mě to třeba zajímalo, ale chápu, že žáky tohle povídání vůbec nebaví a v důsledku toho, si pod lavicí četli knížky, věčně se courali na záchod nebo dělali prostě jiné činnosti, které jim přišli daleko zajímavější než hodina zeměpisu.
907	205	zeměpis	5	1	1	1	1	-1	1	1	Předminulý týden jsem byla na hospitaci na hodině zeměpisu. Byli jsme v osmé třídě a žáci měli psát ohlášenou písemku na Evropu, i přesto, že písemka byla ohlášená, žáci protestovali, že nic psát nebudou. Velmi mě to překvapilo, nebo´t jsem si myslela, že když se jedná o ohlášenou písemku, že děti se to aspoń můžou naučit dopředu a dostat dobrou známku. Ještě když, z mého provázejícího učitele později vypadlo, že tento test píšou již po druhé. O to víc mě překvapila reakce učitele, který tedy chvíli přemýšlel, zda tedy budou test psát nebo ne. O pár minut později tedy rozhodl, že psát písemku budou, avšak ještě předtím s nimi v podstatě projel, takřka všechny odpovědi na otázky, což se mi úplně nelíbilo. Myslím si, že když se jedná o dopředu ohlášenou písemku a ještě k tomu jí píšou už podruhé, že nebude problém, aby se to žáci naučili nebo na to aspoń koukli doma. Nicméně, když žáci dostali písemku, neváhali otevřít sešit pod lavicí a opisovat to z něho. Někteří vytáhli dokonce i telefon. Celou dobu jsem seděla za nimi a pozorovala je, měla jsem pocit, že jim to asi moc nevadí a ani neměli strach, že bych to třeba mohla říct učiteli. Další hodinu jsem měla učit já totéž,akorát ve druhé třídě, včetně toho, že jsme měli psát ten stejný test. V hlavě mi běželo, jak to budu řešit, když někoho přistihnu, jak opisuje? Samozřejmě chápu, že je to hodně individuální otázka a každý to řeší jinak, ale jak je to správné? Je správné, dělat, že to nevidím a pokračovat nebo je správné žáka potrestat např. Zabavením testu a dát mu pětku? Možná, je to banální otázka, ale jaká je ta přijatelná reakce na opisování ze strany učitele? Protože můj provázející učitel raději dělal, že to nevidí a dále pokračoval v opravování předešlých písemek, což mi nepřijde správné. Sama bych asi tuto situaci chtěla vyřešit jinak než pouhým přehlížením, ale zárověń bych nechtěla hned rozdávat pětky…. I když možná by pak žáci měli „ strach„ a třeba by se na test příště připravili.
908	206	hudební výchova	1	1	1	1	1	-1	2	1	Dějepis Dnes jsem byla poprvé na násleších v hodinách dějepisu. Paní učitelka se mě představila a velmi mile se mě od samého počátku ujala. Její první otázka byla, jestli bych chtěla jednou učit a co mě ke studiu dějepisu přivedlo. Po krátkém představení následoval náslech v 7A. Při vstupu do třídy si mě děti patřičně prohlédly, protože nečekaly návštěvu. Paní učitelka mě uvedla velmi vlídně. Řekla dětem, že jsem paní učitelka a studuji dějepis a pokud budou hodné, tak je budu učit i já. Po těchto formalitách jsem si sedla do lavice a čekala, co se bude dít. Na začátku hodiny byl test na látku o Velké Moravě. Při písemce bylo hrobové ticho, nikdo si nedovolil ani ceknout. A když už někdo ceknul, tak ho učitelka náležitě zpracovala. Získala si respekt zcela přirozenou formou. Stačilo zvednout její hlas nebo se jen trochu zamračit, děti věděly, co to znamená. Kdo byl s testem hotov, mohl pro relaxaci něco nakreslit na zadní stranu papíru. Po testu učitelka zahájila výuku dalším učivem o Velké Moravě. Nejdříve látku opakovala a zjišťovala přitom, jestli si děti z minulé hodiny něco pamatují. Třída byla velmi zaujata výkladem, i já sama jsem hltala každé slovo, které moje provázející učitelka řekla. Přišlo mi to jako by vyprávěla příběh, pohádku, ale přitom do něj vkládala důležité informace, které chtěla naučit. Mimo svůj výklad využívala mapu, učebnici a dokonce i krátký seriál Dějiny udatného českého národa, na kterém svůj výklad znovu zopakovala. Hodina utekla velmi rychle. Byla velmi záživná. Moc se mi líbil přístup učitelky, která byla hodná, ale zároveň uměla být přísná i spravedlivá. Jednou bych chtěla být stejná jako ona. Líbí se mi její postoj k žákům, ale i k samotnému učení. Myslím si, že podle všeho ji mají děti rády a respektují ji. Druhá hodina probíhala v 8A. Tuto třídu jsem měla dnes i v hudební výchově. Podle všeho je dost upovídaná a ráda se předvádí. Probíraným učivem byla tentokrát Anglická revoluce. Učitelka ke svému výkladu využívala prezentaci, kterou měla napsanou stručně v bodech a přidávala k tomu další informace. Během projevu učitelky se děti hlásily, nebo je vyvolávala sama. Žáci odpovídali velmi rádi. Přišlo mi jako by se jeden před druhým předháněl, kdo bude moci říct náležitou odpověď. Děti v této třídě jsou vypravěči a rády diskutují. Ovšem zdaleka ne pořád jen o učivu. Proto tyto odchylky učitelka musela korigovat. Při učení pracovala i s učebnicí a to tak, že podněcovala žáky k tomu, aby četly. Mimo jiné měla v prezentaci spoustu obrazových příloh, na kterých danou látku přiblížila. I s touto hodinou jsem byla spokojena. Po skončení praxe, jsem to řešila s učitelkou a její výklad jsem ji chválila, což ji velmi mile potěšilo. Hudební výchova S panem učitelem jsem se seznámila již minulý týden. Působí na mě velmi sympaticky a mile. Tak jako paní učitelka se mě ptal i on, co mě ke studiu na pedagogické fakultě přivedlo a jestli mám v plánu do budoucna učit. Byl docela překvapen, když jsem mu řekla, že ano. Podle jeho zkušeností s ostatními praktikanty je dnešním trendem vystudovat pajdák kvůli titulu a pak neučit. Ještě předtím jsme si povídali o tom, jaké mám zkušenosti s učením a taky s hudbou. I on sám mi sdělil jeho hudební vzdělání i to, jak se rozvíjí v hudbě mimo školu. Minulý týden jsem absolvovala již 4 náslechy (9,8,7,6), dnes 2 (9,8). I pan učitel mě žákům představil jako paní učitelku s tím, že mají být v klidu a pozorní, že je budu učit. Posadila jsem se vzadu a tiše pozorovala, jak budou probíhat hodiny hudební výchovy. Již po dvou hodinách jsem zjistila, že struktura výuky je ve všech třídám hodně podobná. Na začátku probíhají dva referáty. Žáci referují o svojí oblíbené kapele či zpěvákovi/zpěvačce. Mimo to učitel podněcuje k tomu, aby mu sdělily vlastní názor, proč se jim to líbí, co je k žánru přivedlo apod. Poté učitel pouští píseň na přání žáka. Což mě přijde hrozně fajn. Dozvíme se nové poznatky v hudebním oboru a navíc se naladíme dobrou muzikou. I když je pravda, že ne vždy je to kvalitní muzika. Děti si dělají srandu z amatérských kapel, za což je učitel velmi nerad a upozorňuje na to, že tak si to vůbec nepředstavuje. Myslím si, že to berou v pohodě. Ve třídě panuje lehčí „diskuze“, ale tu se učitel snaží korigovat a minimalizovat. Učitel na mě působí velmi přátelsky, nepatří mezi autoritativní pedagogy. Hluk či hloupé poznámky se snaží řešit s velkým klidem, ale dokáže i hodně zvýšit hlas, což žáky umí na určitou chvíli zklidnit. Po referování se věnuje probírání dějin hudby, v čem s ním naprosto souhlasím. Děti by měly znát nějaký základ o tom, jak se hudba postupně vyvíjela do dnešní podoby. Dějiny hudby vypráví velmi záživně, sděluje jen ty nejpodstatnější věci, zajímavosti a prokládá to poslechovou ukázkou, kterou náležitě komentuje. Následuje krátký zápis do sešitu. Učitel se věnuje i opakování hudební nauky, velmi stručně ale jasně. Na konci hodiny se vždy zpívá. Učitel hraje kvalitně na klavír, nemá problém hrát z listu jakoukoliv píseň. Střídají se jak písně populární, tak lidové. Akorát mi u toho chybí hlasová hygiena, jako je rozmluvení, rozdýchaní a rozezpívání. Přijde mi, že je to důležité před tím než se začne zpívat. Toto bych chtěla zkusit ve svých hodinách. Uvidím, jak budou děti reagovat na změnu činnosti. Jinak se zpěvem v třídách je to různé. Někde zpívá jen klavír, ale v další třídě zpívají naprosto všichni. Učitel říkal, že každá třída je originální a taky vyžaduje něco jiného, v tomto má asi pravdu. Po skončení hodin mi bylo řečeno, že se těší na moje učební výstupy. Učitel mi také pochválil můj zpěv, neboť jsem s dětmi zpívala, což mě značně potěšilo, ale chválil také můj přístup k věci. Doufám, že ho překvapím a hlavně překvapím sama sebe a nebudu zklamaná. Ale i to k tomu patří.
909	206	hudební výchova	2	1	1	1	1	-1	2	1	Na praxi jsem byla minulý pátek, tedy 26.10. Tento celý týden byla škola uzavřena z důvodu podzimních prázdnin a taky kvůli rekonstrukci učitelských kabinetů. Minulý týden jsem absolvovala znovu náslechy na obou předmětech (dějepis, hudební výchova). V pátek se ve škole konal národní den k oslavám 100. výročí vzniku Československé republiky. Bylo mi sděleno, že mám přijít oblečena do barev trikolóry, další možností bylo vzít si společenské šaty. Svého úkolu jsem se zhostila a zvolila jsem první možnost. Nechtěla jsem vyčnívat z davu, ba naopak chtěla jsem jít příkladem žákům. Při vstupu do kabinetu jsem dostala trikolóru, kterou jsem si připnula na košili, stejně jako ostatní žáci a učitelé. Výuka měla probíhat stejně až na prvních dvacet minut. Můj náslech začal v hudební výchově. Po vstupu do třídy jsem se neposadila dozadu, jako tomu bylo podvakrát, ale přisedla jsem si za učitelem přímo za katedru. Zajímalo mě, jestli to žáci nějak zbystří a budou ukázněnější. A taky jak se budu cítit já. Být přímo před nimi, zda mi to bude příjemné či ne. Následoval asi dvacetiminutový program, který žáci mohli slyšet skrze školní rozhlas. Mluvilo se o tom, co slavíme za svátek, o životě za první republiky, kultuře, sportu, dopravě apod. Informace byly známé, ale dozvěděla jsem se další zajímavá fakta. Taky se mi líbilo, že to četli žáci a mohli se tímto způsobem zapojit do projektu, který mimochodem přichystala moje provázející učitelka z dějepisu. Na konci zazněla česká a slovenská hymna, kterou jsme uctili našim povstáním z židle. Překvapilo mě, jak žáci automaticky vstali a s jakou upřímností a klidem tyto národní písně vyslechli. Čekala jsem nějaké opičky od žáků, ale byli neuvěřitelně ukáznění. Následoval klasický průběh vyučování. O přestávkách pokračoval program pouštěním národních písní, prvorepublikovými tanci a promítáním starých fotografií. Tento nápad se mi velmi líbil. Nenásilnou formou jsme si připomenuli a oslavili významné datum - 28. 10. 1918. Na násleších z dějepisu neprobíhala výuka dle připravené látky, ale učitelka stále mluvila o vzniku Československé republiky. Opakovala významné momenty. Myslím si, že to bylo velmi důležité. Pro dnešní společnost je velmi důležité znát historii své země, a to nejen proto, abychom se poučili z chyb předchozích, ale proto, abychom si vážili všeho, co dnes máme, vážili si svých předků, ale i rodičů, přátel, učitelů apod. Po skončení náslechů jsem se domluvila se svým provázejícím učitelem na tom, že týden po prázdninách budu již učit. Zadal mi, co bych měla s žáky probrat, ale zbytek řekl, že ponechává na mě, na mé vlastní fantazii. Mám vyzkoušet vše, co uznám za vhodné. Na vlastní výuku se moc těším, v hlavě mi koluje spousta nápadů, ale zároveň se bojím. Budu umět skloubit dohromady roli učitele, odborníka a umělce? Poradím si s morálkou v hodině? Nechám se překvapit. Žádný učený z nebe nespadl. A taky chybami se člověk učí.
910	206	hudební výchova	3	1	1	1	1	-1	2	1	Dnešní den byl ve znamení učení, žádné náslechy, pouze vlastní výuka. Vyučovala jsem celkem čtyři třídy a to: Hudební výchova: 9.A (Swing – Jazz 30. let), 7.B (vymezení pojmů: duchovní, světská hudba; povídání o martinských hodech); Dějepis – 6. D (doba železná – v Evropě, u nás), 7.B (Arabové a jejich výboje) První hodinu jsem začala u šestáků, které jsem měla minulý týden z hudební výchovy. Byla to moje první hodina, já byla bez hlasu a děti mi daly opravdu hodně najevo, že je učí někdo jiný. Zkrátka se chtěly předvést a dělaly „bordel“. Na začátku jsem se představila, řekla jsem, proč mám hudbu ráda a taky jsem se ptala, kdo se nějak věnuje hudbě. Nastavila jsem si pravidla. V první části hodiny, když jsem je učila intervaly a měla povídání o svatomartinských tradicích, tak byly celkem klidné. Ale jak se šlo ke klavíru, tak to byl trošku horor. Utišit se mi je povedlo, ovšem ne po celou dobu. Byla to jejich pátá hodina a taky po obědě, takže co bych chtěla, že. J Vycházela jsem z třídy plná rozpaků, taky jsem měla velice smíšené pocity o tom, co se dělo v třídě. Ale pořád jsem se snažila zachovat chladnou hlavu a uklidnit se. Učitel měl k tomu nějakou výtku, ale mnohem více bylo pozitiv. Pochválil mi můj přístup k žákům. Necítil ze mě žádnou nervozitu, připadala jsem mu přirozeně a klidně. Zklidňování žáků jsem se snažila řešit klidným, ale přísným slovem, taky jsem odkazovala na to, že jsme si slíbily na začátku nějaká pravidla a ta porušují. Žádný kolaps a hysterický řev mě nepřepadl, asi to nemám v povaze. Zatím :-D. Abych navázala, tak tuto třídu jsem vyučovala tedy i dnes, ale hodinu dějepisu. Na začátku jim paní učitelka řekla, ať jsou hodné, že jim povedu dnešní hodinu já. Děti se přiznaly s velkou chutí, že mi minulý týden hudební výchovu patřičně okořenily, na což paní učitelka reagovala zděšením a pěkně je „zpucovala“. Tím mi nastolila v třídě totální hrobové ticho a já jim nemusela říkat nic k tomu, co se dělo minulý týden a jak bych chtěla, aby to probíhalo dnes. Děti byly pozorné, s chutí se hlásily a odpovídaly mi na všechny mé otázky. Snažila jsem se je patřičně chválit a motivovat. Ovšem si uvědomuji to, že moje hodina by se měla skládat z více činnostních aktivit a ne jen z výkladu (prezentace s obrázky), doptávání se a videa. Uvědomila jsem si, že žáci se lehce unaví a potřebují měnit činnosti. Aspoň vím do příště, jak jinak mám postupovat. Z třídy jsem vycházela s dobrým pocitem. Druhou hodinu jsem vyučovala u deváťáků a to hudební výchovu. Když jsem vešla do třídy, byla jsem zděšená. Nejen z výšky žáků, ale i z jejich pohledů. Řekla jsem si klid, zachovej chladnou hlavu, to tě přeci nemůže vykolejit. Ujala jsem se hodiny, slušně jsem se představila a řekla jim, že chci být k nim milá a příjemná, a to stejné čekám od nich. Pokud mluvím já, oni poslouchají, když budu chtít, aby se zapojovali, tak jim to oznámím, vyvolám atd. Žáci mi to v klidu odsouhlasili. Výuku jsem začala výkladem o swingu, který jsem prokládala poslechovými ukázkami, tanci. Ptala jsem se, jestli se jim ukázky líbí či nelíbí, zdali je znají atd. Taky jsem se jim to snažila provázat s dějepisem, protože to s tím hodně souvisí. Následoval krátký zápis do sešitu, protože to tak dělá pan učitel. Když probere učivo, tak ho poté hned zapíše. Při zapisování probíhala volná diskuze, kterou jsem se snažila korigovat napomenutím, ale moc to nezabíralo. Ovšem když jsem mezi žáky procházela, abych zjistila, kdo už má zápis hotový a kdo ne, tak psali jako o život. Bohužel mi to zabralo tolik času, že jsme nestihli žádné rozdýchání, ani rozezpívání, ale šli jsme rovnou zpívat. Z náslechů jsem věděla, že pořád dokola zpívají proměny, tak mě napadlo, abych to oživila, přidám hru na tělo, kterou nás učila spolužačka v didaktice (dup, lusk, lusk, tlesk, lusk, lusk). Při domácí přípravě jsem si říkala jak je to jednoduché, že žáci budou dělat ofrky a tak. V hodině jsem zjistila pravý opak. Vůbec jim to nešlo. Třída bez rytmického cítění. Ale abych nekřivdila všem, holkám to šlo podstatně lépe jak klukům. Když jsme zpívali písničku bez klavíru a dávali jsme do toho hru na tělo a já to předváděla, tak to šlo mnohem líp, jak když jsem jenom hrála na klavír. I přes tuto zkušenost jsem ráda, že jsem to vyzkoušela. Žáci se snažili. Společně jsme se i zasmáli. Nebylo to přiškrcené za vlasy a to se mi líbilo. Mám zase poučení do příště. I když se to nepovedlo úplně tak jak mělo, tak jsem se nekácela, jako minulý týden. Byla jsem ráda za malý úspěch a pozornost i snahu některých žáků. Třetí vyučovací hodinu jsem vedla v 7.B. Je obecně známo, že sedmáci bývají horší třídy z důvodů jejich puberty. Tím to motem jsem se nesnažila ovlivnit. Úvodu hodiny se ujala paní učitelka, aby navázala na to, co dělali minule a pochopili látku, kterou je budu učit já. Bylo to ani ne pět minut. Poté jsem se ujala látky já. Začátek jsem měla stejný jako v deváté třídě. Představení a nastavení pravidel. Žáci mi to odsouhlasili, ale i dodržovali. V třídě panovalo hrobové ticho, že bych slyšela padající špendlík. V hodině se mi moc dobře pracovalo, žáci reagovali na moje podněty. Byli velmi ukáznění. Na konci jsem jim pustila na zopakování asi 3 minutové video, kde zaznělo vše, co jsem je učila. Hodinu jsem ukončila velkým poděkováním. Že byli velmi ukáznění, pracovali se mnou a moc se mi to líbilo. A že se těším na další hodinu – hudební výchovu. Všichni mi zatleskali. Byla jsem v úplné euforii. Krásný pocit vděku. Následovala moje poslední hodina dne – hudební výchova (7.B) V třídě jsem poznávala známé tváře. Na úvod jsem vymezila pojem duchovní a světská hudba, stručně zapsala do sešitu. Poté jsem začala povídáním o hodech. Minulý týden byly martinské hody. Tak jsem jim povídala o tom, proč se slaví hody, jak probíhají, kdo je hlavními aktéry hodů, co nesmí chybět. A různě jsem se i doptávala, kdo co ví navíc. Když jsem mluvila o stavění máje, tak jsem jim ukázala, jak vypadá májka a co se zpívá, když o kroji měla jsem ukázky kroje, když o tanci měla jsem nachystaná videa tanců, která jsem různě komentovala. Z jednoho žáka vypadlo, že tancuje standartní tance a umí polku. Říkám paráda, tak ji dětem společně ukážeme. Ovšem z něj vypadlo, že tančí pouze tu českou polku, kterou bych na místě nezatančila já. U nás se tančí moravská. To neměnilo nic na to, že jsem ho pochválila, s jakým zájmem vstal z židle. Debatu jsme ukončili a přemístili jsme se ke klavíru. S touto třídou jsem zvládla i rozdýchaní (caka caka), rozmluvení (frkání koně, klopýtání), rozezpívání (pr, fr, vr..). Děckám to přišlo směšné, protože to v hodinách nedělají. Nevím proč, ale vždy když se odeberu ke klavíru, tak začne diskuze. Přesun místa děti probudí. Ale i přes diskuzi, jsem jim cvičení vysvětlila a oni je opakovali. Super. Pak jsem je naučila písničky Anička dušička a Čí só hode. K písním jsem měla i tanečky či hru na tělo, ale na to už nezbyl čas. Já byla spokojená s tím, co jsme zvládli. Nebylo toho málo. Ještě jeden poznatek. Když jsem měla ostatní třídy z Hv, tak si dávaly židle od klavíru hodně daleko. Tato třída byla na mě úplně nalepená, že jsem jim s prominutím viděla až do pusy. Bylo to milé, že chtějí být u mě, zároveň nevím, co to mělo znamenat. Po skončení hodin jsem měla rozpravu, jak s učitelem, tak s učitelkou. Říkali mi určité výtky, či doporučení do příště za což jsem byla velmi ráda. Na to navázali kladně, co se jim moc líbilo a tak. Já osobně jsem spokojená. Neduhy, které jsem objevila (nemálo) se budu snažit do příště postupně odstranit. Však chybami se člověk učí.
911	206	historie a křesťanská výchova	4	1	1	1	1	-1	2	1	Na průběžnou praxi jsem nastoupila 7. března 2019 (oficiální den nástupu). Školu jsem si vybrala dle vlastního výběru. Hlavním důvodem, proč jsem chtěla zkusit zrovna tuto školu, bylo to, že jsem její absolventkou, mám dobré vzpomínky na moje vyučující a také mi dala skvělé zkušenosti do života. Ještě před nástupem na praxi proběhla domluva s provázejícími učiteli, jestli bych u nich mohla praxi vykonávat, v jaké dny budu chodit apod. Všechno týkající se předběžné domluvy, proběhlo v naprostém pořádku. Dějepis Při první návštěvě jsem se přivítala s provázející učitelkou z dějepisu (absolventka Pedagogické fakulty MU), která mě učila zeměpis. Paní učitelka se mě velmi mile ujala. Začaly jsme si společně povídat o mém studiu na vysoké škole, co mě k studiu dějepisu přivedlo, jestli bych jednou chtěla učit apod. Po vlídném přijetí jsme se odebraly do třídy, kde proběhl můj první náslech (G1: prima). Paní učitelka mě představila dětem jako paní učitelku. Řekla jim, že k nim budu chodit na náslechy a potom je budu učit. Po těchto formalitách jsem si sedla do zadní lavice a čekala, co se bude dít. Na začátku hodiny dvě děti měly referát k probíranému učivu – starověku. Referát byl zajímavou formou zpracovaný, děti se dověděly nové informace, které si zapsaly ze zadní strany sešitu. Poté pokračovala výuka. Učitelka se ptala dětí na různé otázky během výkladu. Snažila se je do výuky aktivně zapojit. Nejdříve látku opakovala a zjišťovala přitom, jestli si děti z minulé hodiny něco pamatují. K výkladu používala prezentaci v powerpointu. Obsahovala text, který si děti měly zapsat do sešitu a mimo jiné i obrázky. Kromě prezentace využívala učebnici, mapy a krátký seriál Kompas času. Pro doplnění a zopakování učiva měla nachystané pracovní listy, s kterými pak později pracovala. Hodina utekla rychle a byla záživná. Líbil se mi přístup učitelky. Děti občas během výkladu štěbetaly, ale zároveň dokázala udržet jejich pozornost. Paní učitelka je hodná, ale současně umí být trochu přísná. Řekla bych, že zastává spíše demokratický přístup učení. Další hodiny proběhly velice obdobným způsobem. Hodina byla pokaždé pestrá, proložená více aktivitami. Nebyl to pouhý „nudný“ výklad. Snažila se o to, aby se všichni žáci zapojili, rozvíjela jejich myšlení, spolupráci a kreativitu. Na dějepis mám dva provázející pedagogy. Druhým provázejícím učitelem je taktéž bývalý absolvent Pedagogické fakulty Masarykovy univerzity. Proto teď zmíním i něco o jeho osobnosti a výuce. Pana učitele si pamatuji, neboť nás na záskok učil dějepis. Taktéž i pan učitel mě příjemně přivítal. Zjišťoval, jak se mi daří a ptal se na věci ohledně studia apod. Hned na začátku jsme navázali dobrý vztah. Poté jsme se společně odebrali do třídy na můj první náslech. Bylo to v PL1: Pedagogické lyceum. Jen pro informaci, v třídě byli jen 4 chlapci, zbytek dívky. Provázející učitel je třídním pedagogem této třídy, takže si myslím, že k němu studenti mají dobrý vztah. Výuka probíhala formou výkladu. K němuž využil, např. tabuli, na kterou psal klíčové informace. Zbytek si měli zapsat podle sebe do sešitu. Během výkladu dával různé dotazy ohledně učiva, čím se snažil o aktivizaci studentů. Jde opravdu vidět, že dějepis pana učitele baví a hodně mu rozumí. Jeho výklad byl velmi srozumitelný, dokázal odpovědět na všechny otázky velice inteligentním a srozumitelným způsobem. Co se týče jeho osobnosti, myslím si, že se taky snaží o demokratický přístup. Není přehnaně přísný, ale když je potřeba, tak umí solidně dát najevo, že takto by to teda nešlo. Se studenty se umí zasmát a snaží se pochopit jejich každodenní strasti a zároveň se je snaží naučit. Prozatím jsem spokojena i s panem učitelem. Hudební výchova Mým druhým oborem z kombinace je hudební výchova. Zde mám taky dva provázející učitele. Prvním z nich je mladá učitelka, která mě nikdy neučila. Působí na mě sympaticky. Při příchodu mi nabídla tykání, což mě velmi překvapilo a neměla jsem s tím žádný problém. Paní učitelka zahájila náš hovor konverzací o studiu a zájmech. Snažila se o navázání dobrého vztahu, což si myslím, že se jí povedlo. Domluvila jsem se s ní, že k ní budou chodit na náslechy a možná něco odučím, ale spíše to bude jen hospitace. Důvod je takový. Tuto učitelku má i moje spolužačka, která si ji „zamluvila“ přes fakultní školu – byla v systému a brala bych ji tak možnost odučit si vlastní výuku (10 hodin). Učitelka se s námi seznámila a vzala nás na náslech do G4: kvarta. I paní učitelka nás žákům představila jako paní učitelky s tím, že mají být v klidu a pozorní, že je budeme učit. Posadily jsme se vzadu a tiše jsme pozorovaly, jak budou probíhat hodiny hudební výchovy. Hudební výchovu měla pouze polovina třídy. Je to tak u všech tříd – lomená výuka. Hodina začala probíráním dějin hudby – Český klasicismus. S tím souhlasím. Děti by měly znát stručný základ o tom, jak se hudba postupně vyvíjela do dnešní podoby. K výkladu využívala prezentaci, plnou obrázků, poslechových ukázek a tabuli, na kterou napsala myšlenkovou mapu, aby se žákům jména skladatelů lépe pamatovala. Při představení jednoho skladatele využila šikovné žačky, která od něj uměla zahrát skladbu na klavír (Jan Křtitel Vaňhal). V třídě panovala diskuze, učitelka zastává liberální přístup. Jde vidět, že většinu třídy to spíše nezajímalo, jak zajímalo. V druhé části hodiny se věnovala aktivitě – hra na boomwhackers, což jsou barevné ozvučné trubky, každá trubka má svoji barvu a vydává jiný tón. Začala s tím docela nešťastně. Než jim vysvětlila, jak se na to správně hraje, a co s tím budou dělat, tak jim je rozdala. Žáci začali dělat nehorázný kravál. Což je pochopitelné, chtěli zjistit, jaký to vydává zvuk a jak se na to vlastně hraje. Neměli to nikdy v ruce, tak proč by to nezkusili. Poté jim rozdala notové zápisy, rozdělila je na dvě skupiny (holky, kluci). Já bych je osobně namíchala napůl. Kluci byli největší rušivý element třídy. Určila vůdce skupiny, který bude počítat metrum, podle kterého budou hrát. Je pravda, že bych tu našla nějakou výhodu. Snažila se o kreativitu žáků a samostatnost, ať se s tím poperou sami. Nevýhodou ale bylo to, že na to hráli poprvé, pořádně neuměli počítat délku not, a proto to bylo takové hodně zmatené. Až si to každá půlka nacvičila, tak je vyzvala, aby hráli. Učitelka jim k tomu hrála na klavír (melodie z Hry o trůny). Holky se s tím popraly docela dobře, ale kluci, to byl děs. Mlátili s tím o lavice, mlátili se vzájemně o hlavy. Učitelka jim nic neřekla. Taky je nepoučila o tom, že tak se na to nehraje a nezakročila včas. Já jsem jenom kroutila hlavou. Po skončení hodin nám bylo řečeno, že se těší na naše učební výstupy. Učitelka působí na mě i spolužačku jako by byla lehce vyhořelá. Z některých tříd je nešťastná, chodí tam vyloženě za trest. Neví, co s nimi má dělat a těší se, až už je nebude vyučovat. Řekla nám, že potřebuje navát nový vítr do plachet a znovu se namotivovat. Doufá, že ji ukážeme, jak na to. To jsme se docela zarazily, protože my nemáme skoro žádnou zkušenost s tím, jak na to, teprve se to všechno učíme. Druhým provázejícím učitelem je pedagog. Známe se velmi dobře. Učil mě matematiku a maturovala jsem u něj z hudební výchovy. Na začátku proběhlo vlídné přijetí, povídání o tom, jak se mám, co je nového. Ptala jsem se i pana učitele, co se u něj změnilo za ty čtyři roky. Bylo to velmi příjemné přivítání. Ještě před tím, než jsem šla na náslech, tak jsme si naplánovali, kdy budu chodit na vlastní výuku, neboť jim v dubnu hodně hodin odpadne (Velikonoce, maturita a přijímací zkoušky). Můj první náslech proběhl v PL1: Pedagogické lyceum. V hodině jsem zažila neskutečně nostalgickou náladu. Způsob výuky byl hodně podobný jako tehdy. Pamatuji si každé slovo, které kdy pan učitel řekl. Učí velmi dobře, kvalitně a zajímavě. Na začátku opakovali intervaly a základní obrat kvintakordu. Učitel k tomu využíval tabuli. Učivo velmi jednoduše a skvěle vysvětlil. Následovaly dějiny hudby. Probíral romantismus – ruskou národní školu: Korsakov, Čajkovskij. U těchto dvou skladatelů zmínil jen to nejzajímavější a pustil jim k tomu poslechové ukázky, které náležitě okomentoval. Na konci hodiny se zpívalo. Studenti zpívali jednoduché písničky od Jiřího Pavlici – Čap letí přes moře; Dřímotěnka. Písně znali už z dřívějška, ale neuměli druhý ani třetí hlas. Učitel je to během chvíle naučil. Projel zvlášť všechny tři hlasy a pak to dali dohromady. Znělo to skvěle. Během ani ne pěti minut se naučili trojhlas. Umí to dobře vysvětlit. Na klavír hraje bravurně, bez chyb. Po skončení hodiny jsem pana učitele chválila, že se mi jeho hodina líbila.
912	206	historie a křesťanská výchova	5	1	1	1	1	-1	2	1	Během 14 dnů jsem si splnila všechny náslechy, neboť mi bylo řečeno, že v dubnu hodně hodin odpadne, a to kvůli Velikonocím, státním maturitám a přijímacím zkouškám. Po absolvování náslechu jsem se s třemi provázejícími učiteli domluvila na výuce. Domluva proběhla v naprostém pořádku. Učitelé mi sdělili, co si mám nachystat za učivo. Paní učitelka z dějepisu mi dala prezentaci s textem, který by měli mít zapsaný v sešitě. Pan učitel z dějepisu mi dal pouhou kostru učiva (pojmy), kterou by mělo učivo obsahovat. S provázejícím učitelem z hudební výchovy jsem se domluvila na výuce tímto způsobem. Řekl mi, že jelikož má hudební výchovu dvakrát týdně, bude si v úterý probírat dějiny hudby, a mě tím pádem nechá při přípravě na hodinu volnou ruku (čtvrtek). Chtěl, abych si vyzkoušela, co nejvíce různorodých aktivit, které nás učí na didaktice HV. Poslední dva týdny byly tedy ve znamení učení, žádné náslechy, pouze vlastní výuka. V hodinách dějepisu jsem učila G1: primu. V rámci probírání Starověkého Řecka Seznámení s žáky; klasické období (Řecko-perské války) helénské období S třídou PL1 jsem probírala: Americkou revoluci, vznik USA Velkou francouzskou revoluci V hodinách hudební výchovy jsem si vyzkoušela dvakrát třídu PL1: Pastelková seznamka; vymezení pojmu hra na tělo; hra na tělo – Sofia (Alvaro Soler) Pravidla hlasové hygieny; artikulační, dechová a hlasová cvičení; dirigování + zpěv Na hudební výchově jsem dvakrát učila i třídu PMP4 (maturantky): Seznámení se studentky; hra na boomwhackers Povídání o maturitě, profesních cílech po studiu; hra na tělo – Sofia (Alvaro Soler); Hra na DHN (dětské hudební nástroje) – Sofia (Alvaro Soler); zpěv Svoji vlastní výuku bych stručně shrnula v několika větách. Nejprve začnu hudební výchovou. Hudební výchova Když jsem poprvé učila třídu PL1, přišla mi na hospitaci paní z katedry pedagogiky. Na začátku hodiny jsem se studentům představila, řekla jsem jim, odkud přicházím a co tam dělám. Na oplátku jsem chtěla od nich, aby se mi představili. Chtěla jsem s nimi navázat dobrý vztah. Pro seznámení jsem zvolila pastelkovou seznamku. Úkolem žáků bylo si vybrat pastelku podle toho, která barva je charakterizuje (podle nálady). Student musel říct svoje jméno, jednu věc o sobě (např. jaké má koníčky, proč studuje obor) a poslední věcí bylo, proč si danou pastelku vybral. Aktivita se mi velmi líbila, snažila jsem se díky ní lépe seznámit se studenty a hlouběji proniknout do jejich života. Poté jsem se jich zeptala, jestli znají termín hra na tělo. Spíše nevěděli. Pro motivaci jsem jim pustila krátké video – Bohemian Rhapsody, díky kterému měli rozklíčovat pojem hra na tělo. Po skončení videa, jsem se ptala, co v něm viděli, a tak jsme si na základě toho pojem definovali. Následovala aktivita – hra na tělo. Vybrala jsem to na velmi známou a oblíbenou píseň – Sofia (zpěvák Alvaro Soler). Nejprve jsem rozdala notový zápis, vysvětlila jsem jim jednotlivé symboly, co znamenají (kolečko – dup, křížek – plesk, trojúhelník – lusk, H – řekni hej). Ze začátku jsme to trénovali bez hudby, postupně řádek po řádku. Až to studenti uměli, tak jsem jim k tomu pustila pouze hudbu. A naposled samotnou písničku. Studentům jsem udávala metrum pomocí dřívek, aby neutíkali. Během tréninku jsem se je snažila pořád kladně motivovat, chválila jsem je za každý správný krok. Na konci jsme se jich zeptala, jak se jim to líbilo. Všichni mi odvětili, že to bylo super. Na úplném konci jsem jim poděkovala za krásnou hodinu a rozdala jim lístečky. Poprosila jsem je o zpětnou vazbu. Chtěla jsem, aby mi napsali klady a zápory hodiny, abych věděla, co dělat příště znovu, nebo také nedělat. Při čtení lístečků jsem byla velmi šťastná. Četla jsem jen samou chválu. Cítila jsem se moc dobře. Byla jsem ráda, že se jim hodina líbila. Co se týče morálky, myslím si, že byla na skvělé úrovni. Studenti mě poslouchali s velkým zájmem, nemusela jsem je vůbec okřikovat. Na první pohled se mi zdálo, že mě respektují. Dějepis Teď bych popsala, jak probíhala vlastní výuka dějepisu. Záměrně začnu třídou PL1, o které jsem teď psala. Na začátku hodiny jsem je přivítala, poděkovala za minulou hodinu hudební výchovy. První hodinu dějepisu, jsem je učila americkou revoluci, vznik USA. Hodinu jsem měla nachystanou následovně. Připravila jsem si pro ně prezentaci, doplněnou hodně o obrazové přílohy. Také jsem si ručně vyrobila pracovní list, do kterého měli dopisovat pouhá slova. Takže museli dávat během výkladu pozor, aby si je mohli doplnit. Pracovní list jim poslouží jako zápis do sešitu. Snažila jsem se o to, abych jim psaní ulehčila. Během výkladu jsem se snažila podávat různé otázky a diskutovat o dané problematice. Snažila jsem se to přiblížit i na obrázcích v prezentaci. Během hodiny panovalo hrobové ticho. Až mě to úplně zarazilo. Byli tak ukáznění, že jsem tomu nemohla vůbec uvěřit. Při výuce jsem je chválila, jak dobře pracují apod. Na konci hodiny jsem pustila krátké video – Byl jednou jeden člověk. Záměrně jsem žákům zadala otázky, na které se po skončení videa budu ptát. Na této hodině bych měnila asi dvě věci. Na začátku bych jim měla lépe zmínit náplň hodiny, aby věděli, co bude následovat. Za druhé jsem zapomněla zkontrolovat pracovní listy, což jsem si uvědomila až po příchodu do kabinetu. Na konci hodiny jsem jim poděkovala za skvělou hodinu a rozloučila se s nimi. Z odučené mám skvělý pocit, doufám, že i studenti si z ní něco odnesli a naučili. Po každé odučené hodině jsem se zeptala na zpětnou vazbu od učitelů. Zpětnou vazbu jsem vždy dostala.
913	207	fyzika, chemie a technická výchova	1	1	1	1	1	1	1	1	Praxi absolvuji na základní škole, kterou jsem sám navštěvoval. S částí učitelů si tykáme a mnoho žáků znám mých volnočasových aktivit. Proto jsem měl od počátku mezi učiteli i žáky určitou důvěru. První hodiny na praxích jsem prožíval hlavně náslechově. Byl jsem v hodinách fyziky mého provázejícího učitele. Rychle jsem pochopil, že koncepce jeho hodin se většinou drží stejného schématu. Opakovací test, kontrolní otázky na třídu ohledně tématu minulé hodiny, oznámení témata hodiny, opis zápisu z učebnice (nebo prezentace) do sešitu, počítání příkladů na tabuli. Jde vidět, že učitel má výuce systém. Je si jistý, co chce danou hodinu stihnout a působí na mě hodně sebejistě. Občas zajetý systém hodiny pozměnil. Na mé první náslechové hodině výuku doplnil o praktickou aktivitu. Celkově na mne jeho přístup působí pohodově a příjemně. V hodinách si i přes svoje časté úsměvy uchovává pořádek. Žáci 9. mi ale sdělili, že se tak chová pouze v mé přítomnosti. Obyčejně bývá často nepříjemný a podrážděný. Během přestávek volných hodinách jsme si spolu povídali většinou o místní škole. Říkal mi, že už na sobě pozoruje dlouhodobou stagnaci. Podle jeho slov současné vedení školy není otevřeno novým akcím. Měl v plánu různé exkurze, pozorování noční oblohy... Nic ale nepřešlo přes vedení. Nejvíce mne dostalo vyjádření místního ředitele o přístupu k výuce, jak mi ho zdělil fyzikář: „Hlavní úkol je, abychom děti pohlídali. Jestli je u toho i něco naučí, je to jen plus.“ Později jsem se i s ředitelem sám na toto téma bavil. Sice mi tento jeho názor neřekl otevřeně, ale řekl podobnou myšlenku: „Ne všechny žáky něco dokážeš naučit, někteří nechápou vůbec nic. Hlavní je, aby se jim během výuky nic nestalo.“ Zvláštní je, že právě místního ředitele považují současní i minulý žáci za nejlepšího pedagoga na škole. Z jeho slov sice zní velká rezignace, ale bere ji s nadhledem. Jeho hodina, na které jsem byl na násleších, je plná vtipů a humoru. Odučil jsem už i dvě hodiny předmětu Člověk a svět práce. Původně jsem plánoval být ze začátku na násleších, stejně jak jsem se domluvil s fyzikou, ale učitel měl se mnou jiné plány. Řekl mi, že v pátek budou hony v dílnách a že je odučím místo něho. Oznámil mi jeho plán, na začátku měli žáci psát písemku, pak jsme se měli přesunout do dílen, kde jsem jim měl říct něco o řezání dřeva. To si následně měli i sami vyzkoušet. Měl jsem odučit dvě stejné hodiny dvou různých třích sedmého ročníku. První hodinu jsem byl z mého nového postavení mírně nesvůj. Při zadávání písemky jsem zapomněl na některé důležité informace (čas na vypracování a co se bude hodnotit). V dílnách jsem si ale připadal ve svém živlu. Ze začátku jsem se žáků ptal, zda mají doma dílnu, jestli něco vyrábí... Po tom jsem provedl podrobnou instruktáž, jak postupovat při řezání. Každý krok jsem s nimi konzultoval (Na co si mám při orýsování dát pozor? Mám si to dřevo upnout na štorc nebo podélně?...) Po ukázce, jak se řeže ode mne, dostal každý žák část latě a musel z ní odříznout 35mm. Během toho jsem chodil spolu s provázejícím učitelem mezi nimi a opravovali jsme jednotlivé chyby. Po skončení práce jsme si všichni porovnali výsledná uřízlá dřívka. Debatovali jsme následně, proč nejsou všechny stejné. Poslední chvíle hodiny jsme věnovali úklidu dílny. Po skončení hodiny o přestávce mi učitel poskytl zpětnou vazbu. Ta mi velice pomohla a druhou hodinu už jsem zvládl s lepším pocitem. Během učení obou hodin mě velice překvapilo, jak byli žáci ukáznění. Z mých volnočasových aktivit jsem zvyklí pořád někoho umravňovat, ale tady nebylo vůbec nutné.
914	207	fyzika, chemie a technická výchova	2	1	1	1	1	1	1	1	Učit mě baví. Zatím jsem s praxí spokojený. Nevím jestli je to jen počáteční nadšení nebo to dělám dobře, ale zatím nemám důvod si stěžovat. Neříkám, že se mi každá hodina povedla podle mých představ, ale celkově nemám důvod si stěžovat. Mám pocit, že žáci jsou hodnější, než jsme bývali my na jejich místě. Většinou učím dvě paralelní třídy stejnou látku. Pozoruji na sobě, že první se mi většinou nedaří. Nejsem si úplně jistý. Hodina neprobíhá tak dobře, jak bych si představoval. Druhou hodina na stejné téma ale zvládám bez problémů. Vše odsýpá, jak má. Vím jak se žáků ptát. Jak vysvětlit látku srozumitelněji. Některé aktivity mírně pozměním a vše funguje líp. Nevím, čím to je, ale já i moji provázející učitelé to cítí stejně. Možná to bude mojí nedokonalou přípravou nebo nejistotou. Nevím... Asi už mám v druhé hodině lépe zjištěné reakce žáků z první hodiny a tak podvědomě volím jiná slova. Nemám ale pocit, že bych úmyslně dělal velké změny. Dnes jsem při výuce fyziky (transformátoru) vyvolal jednoho žáka, aby spočítal příklad na tabuli. On hned odmítl, že nepůjde. V tu chvíli se oči všech otočili na mě, jak zareaguji. odpověděl jsem mu: „Jak nepůjdeš? Řekl jsem běž k tabuli.“ Žák si tak dal říct a velice ochotně vstal a přesunul se k tabuli. Provázející učitel mi řekl, že jsem správně zareagoval. Hlavně prý nesmím nikdy uhnout z mých pokynů. Pokud nejsou úplně nesmyslné. Jednoho dne jsem byl ve škole a zrovna jsem měl volnou hodinu, kdy jsem neměl co dělat. Paní učitelka z češtiny se mě zeptala, jestli nechci jít k ní na hodinu. Souhlasil jsem. Tato paní učitelka je většinou velice milá, hodná, drobná, má jemný hlásek. V hodině se k mému překvapení dost změní. Na žáky byla ve výuce ostrá. Tón hlasu úplně změnila. Bylo vidět, že hodinu si chce udržet rázným způsobem. Po hodině jsem se s ní bavil o její změně přístupu. Tvrdila, že nejsme s žáky nejsme kamarádi. Jestli jé má něco naučit je třeba být na ně tvrdý a důsledný. Nicméně, že by nějak změnila své chování si neuvědomovala. Na závěr naší debaty jsme se bavili třídě, kterou zrovna učila. Všiml jsem si totiž, že všichni učitelé danou třídu skoro až zatracují. (např.: „Koho jdeš učit?“ „Béčko“ „Jejdamane, to ani nemá smysl.“) Říkal jsem, že nemám pocit, že by žáci v dané třídě byli úplně blbí, jen se mi zdají takoví zasnění. Na to mi paní učitelka odvětila: „To ti jen připadá, ale oni jsou vážně totálně blbí. Však neučíme jen chytrý děti.“ Stále s ní nesouhlasím. Když jsem opravoval jednu jejich písemku s fyziky, tak byly lepší než paralelní třída. Podle mě je to ukázkový případ labelingu. Bohužel tento názor už převzali i samotní žáci.
915	207	fyzika, chemie a technická výchova	3	1	1	1	1	1	1	1	Až teď ke konci praxí zkouším experimentovat s mojí výukou. Škoda, že jsem nezačal už dřív. Zkoušel jsem například celou hodinu fyziky postavit jen na experimentech, využít prvky pohybové pedagogiky, opravit písemku slovním hodnocením, fyzikální terénní cvičení mimo budovu školy... Z většiny nových aktivit jsem měl docela obavy, ale myslím, že výsledný efekt byl poznat. Žáci byli více aktivovaní, než při normální hodině. Možná to ale bylo způsobeno jen vyjitím ze stereotypu hodin. Co ale vnímám je časová náročnost během přípravy na takovou hodinu. Hledání originálních aktivit mi sebralo opravdu mnoho času. Do mé další pedagogické praxe se budu muset naučit nějak lépe pracovat s časem. Zkrátit čas příprav a mít otevřenou mysl pro dobré a nevšední nápady. Doufám, že se to s přibývající praxí naučím. Překvapilo mne, že na slovní hodnocení tématické písemky z fyziky na elektromagnetismus jsem nestrávil tolik času, kolik jsem předpokládal. Oprava celé třídy (20 žáků) mi zabrala zhruba 7 hodin. Moje původní očekávání bylo minimálně 10 hodin. Nejprve jsem žákům rozdal jejich písemné práce a papír s mojí zpětnou vazbou. Snažil jsem se v ní zaměřit na pozitiva a dát návrhy ke zlepšení. Co mě překvapilo, že žáci vůbec nevyžadovali klasické známky. Čekal jsem, že se hned budou ptát, co dostali. S celou třídou jsem pak vedl diskuzi o nejčastějších chybách a společně jsme si je opravili. Ptal jsem se žáků na jejich pocity z takového hodnocení. Žáci byli nadšení. Ze strany žáků, později i rodičů, jsem slyšel velmi pozitivní ohlasy. Jen nevím, zda bych takový způsob hodnocení byl schopen dělat po každé písemné práci. Můj provázející učitel byl rád, že jsme s žáky zkusili něco nového. Sdělil mi ale, že se mu takový způsob hodnocení nelíbí. Prý nepřipravuje žáky na realitu života, kde je všichni budou na tvrdo hodnotit, ale nikdo s nimi nebude rozebírat, co udělali dobře a co špatně. Nakonec jsme se shodli, že není špatné kombinovat různé metody hodnocení. Jednu hodinu jsem si nechal oznámkovat od samotných žáků. Jednalo se o hodinu, kde jsem je učil o šíření tepla v látkách a celá hodina byla postavena na pokusech (demonstračních i žákovských). Skončil jsem s aritmetickým průměrem známek z takovéto zpětné vazby 1,12. Někteří mi napsali ke známce i komentář: „zbytečně moc se snažíte :-),“ „na pátek ráno moc aktivní,“ „super aktivity.“ I já jsem měl z dané hodiny velice dobrý pocit. Díky tomu vím, že do budoucnosti mám stavět hodiny podobně.
916	207	fyzika, chemie a technická výchova	4	1	1	1	1	1	1	1	Jakmile jsem na školu nastoupil, hned mě překvapil otevřený a přátelský přístup. Místní zástupce ředitele mi hned při našem prvním setkání řekl, že za pár dní si rovnou odučím první hodiny. To mě docela zaskočilo. Čekal jsem, že nejdřív půjdu na pár hospitací, ale někdy neškodí jít do věcí po hlavě. Se zástupcem ředitele, který byl zároveň můj provázející učitel, jsme si často ve volných chvílích povídali. Bylo z něho poznat, že má bohaté zkušenosti z učení dětí. Tvrdil mi, že není důležité, co se děti na škole naučí, protože to stejně do pár let zase zapomenou. Důležité podle něj je děti pro dané téma nadchnout. Sám tvrdil, že každý učitel by měl začínat jako vedoucí nějakého kroužku. Tam děti jsou dobrovolně a pokud je dané téma nezaujme, nebudou kroužek navštěvovat. Provázející učitel mi dnes dal zajímavý pohled na výuku. Podle něj není důležité jet nutně jet podle RVP, ale důležité je učit nejzajímavější věci z daného tématu. Spíš je podle něho potřeba probrat více zajímavostí, než v hodinách zacházet zbytečně do hloubky. Pokud téma žáky zaujme sami se o něj začnou zajímat více. Konkrétně mi to říkal na informatice. Žákům říká o různých programech a aplikacích, které je na první pohled zaujmou. Probírá psaní webových stránek, základy programování robotů a vývoj aplikací na mobilní telefon. Na škole mne hlavně překvapilo, že učitelům dává vedení velmi volnou ruku. Každý může pojmout výuku podle svého. Na škole mezi učiteli panuje velmi přátelský kolektiv. Zřejmě je to dáno velikostí školy. Překvapila organizace pedagogických porad. Na škole, kde jsem byl minulý semestr probíhala porada každý měsíc cca na 2 hodiny. Na mé současné škole byla porada každý týden v pondělí o velké přestávce. Tento koncept se mi zdá praktičtější.
917	207	fyzika, chemie a technická výchova	5	1	1	1	1	1	1	1	Dnes se mi stala pro mě nepříjemná věc. Poprvé jsem ústně zkoušel. Bylo to docela nečekané. S provázejícím učitelem jsme byli domluvení, že půjdu hodinu na náslech a další hodiny si odučím. Ráno, po příchodu na školu mi učitel oznámil, že si hned první hodinu pár žáků vyzkouším na spalovací motory. Dost mě to zaskočilo, protože jsem o motorech věděl možná méně než samotní žáci. Rychle jsem otevřel učebnici, abych měl konkrétnější povědomí o tématu. Najednou zazvonilo a s provázejícím učitelem jsme se vydali do učebny. Po příchodu a počátečním pozdravu učitel žákům sdělil, že je dnes bude mimořádně zkoušet nový pan učitel. Následně na mě kývl, abych si situaci převzal. Se zřejmou nejistotou jsem vyvolal dva žáky. Jeden dostal otázku na vznětový a druhý na zážehový motor. Jediné štěstí jsem měl, že žáci jsou zvyklí učitelovi dát jejich sešit k nahlédnutí během zkoušení. Díky tomu jsem kontroloval, co si ze zápisu pamatují. Po chvíli jsem byl rád, že zkoušení skončilo. Během celého zkoušení jsem se cítil velice nepříjemně. Nevím, jestli to bylo způsobeno samotným postavením nad žáky nebo absencí přípravy, proto jsem se později sám s učitelem domluvil a dalším zkoušení, tentokrát dopředu a z mě blízkého tématu. Stále mi ta pozice nebyla komfortní. Jak jsem pak učitelovi řekl, asi nemám rád ústní zkoušení z jakékoli strany. Ve své další učitelské praxi se proto budu snažit zaměřit na jiné formy zkoušení (testy, projekty, laboratorní práce...) Můj provázející učitel je plný překvapení. Dnes se mi po mojí poslední hodině zeptal: „Měl bys ještě hodinu čas nebo spěcháš už dom?“ Já jsem řekl, že pokud potřebuje s něčím pomoct, klidně ještě vydržím. „Super,“ řekl učitel, „potřeboval bych, abys za mě vzal teď poslední hodinu ícétéček. Je to šestka a teď berou Word. Tak s nima začni třeba tvorbu tabulek. Mě přijdou za chvílu topenáři na opravu kotla.“ Zběžně mi ještě ukázal, co loni dělal s šesťáky on a odešel pryč. Zbývalo mi tak pět minut do začátku hodiny, když jsem mířil celý nesvůj do učebny informatiky. Rychle jsem vytvořil tabulku, kterou jsme měli s žáky vytvořit během hodiny. Samotná hodina už probíhala standardně. Na začátku jsem žákům řekl, co se bude dít a ukázal jsem jim k čemu se na konci hodiny dopracujeme. Dá se říct, že jsem během hodiny nenalezl větší problém. Práce byla adekvátní na schopnosti žáků. Aspoň jsem si vyzkoušel, že hodina jde naplánovat i za 5 minut. Obecně jsem se na těchto praxích velice procvičil ve zvládání nenadálých situací a schopnostech improvizace. Během své samostatné výuky jsem se snažil do hodin fyziky vnést aktivitu ze strany žáků. Například při probírání Archimédova zákona jsem skupinkám žáků zadal úryvky z vynálezcova života, které měli následně předvést jako scénku pro celou třídu. K mému překvapení se žáci tvorby scének ujali velmi zodpovědně. Díky tomu byli motivovaní do další části tentokrát teoretičtější výuky. V šesté třídě jsem jednu hodinu ukázal a vysvětlil pokusy s magnety a druhou hodinu jsem na stejné experimenty přinesl pomůcky znovu. Tentokrát jsem po žácích chtěl, aby pokusy předvedli oni a při tom je vysvětlovali. U jedné třídy to fungovalo a opravdu si jednotlivci vybrali pokus a začali ho předvádět a popisovat. U druhé třídy třídy žáci moc nekomunikovali. Jde vidět, že je dobré každou třídu znát a co funguje u jedné, nemusí fungovat u druhé.
920	208	matematika	3	1	1	1	1	-1	1	1	V předposledním týdnu jsem se šla podívat do hodiny matematiky jiného učitele, než je můj provázející. Cílem této návštěvy bylo především to, že jsem se chtěla podívat na jiný styl výuky, což si myslím, že by mne mohlo dále rozvíjet. V den, který jsem s touto učitelkou trávila, jsem se dozvěděla, že se zúčastním výuky i ve 4. třídě. Tato třicetičlenná třída je jedna z nejproblémovější na této škole. Několik žáků často v hodinách vyrušuje a nedávají pozor. Po vstupu do třídy stále neustával řev, děti byly neklidné a neměly nachystané pomůcky k výuce. V podstatě málo kdo si všiml, že začala hodina. Paní učitelka důrazně zavřela dveře a dala pokyn, aby se již uklidnili a usadili do lavic. Minimálně šest žáků si stále dělalo, co chtělo. V tu chvíli mě napadlo, co bych dělala, kdybych dala nějaký pokyn žákům a někdo by mi řekl, že to dělat nebude. Jaké mám vlastně možnosti „donutit“ tyto žáky, aby spolupracovali? Nicméně asi po 5 minutách se děti usadily a nachystaly si potřebné pomůcky. Přemýšlela jsem, zda je tato doba opravdu adekvátní, Myslím si, že žák ve 4. třídě by už měl vědět, jak to ve škole probíhá a že zvonění značí začátek hodiny. Hodina začala tradičně opakováním. Tím že je třída celkem neklidná, učitelka se snažila všechny žáky zaměstnávat a šikovnějším vymýšlela logické úkoly navíc. Nejvíce vyvolávala ty žáky, kteří vyrušují. Čím déle jsem v hodině seděla, tím více jsem přemýšlela, zda se ostatní žáci necítí znevýhodnění. Jestli jim není líto, že je paní učitelka nevyvolává tak často. Samozřejmě jsem si uvědomovala, že pokud zlobiví žáci nebudou cítit dostatečný „tlak“ budou v hodinách vyrušovat a „pošťuchovat“ ostatní spolužáky. Následovalo vysvětlování nové látky (sčítání a odčítání čísel do 10 000). Třídou se nesly výroky „To je easy“ a postupně ve třídě nastal šum. Dívala jsem se na paní učitelku a přemýšlela jsem, co bych instinktivně dělala? Pravděpodobně bych zvyšovala hlas, abych na sebe upozornila a děti překřičela. Toto řešení určitě není dobré, ale myslím si, že na místě učitelky bych takto reagovala. Tato hodina byla pro mě velice podnětná, uvědomovala jsem si náročnost povolání učitele a velký rozdíl mezi učením žáků na prvním stupni a na druhém. Své praxe na střední i vysoké škole jsem vždy absolvovala na druhém stupni základních škol nebo na nižším stupni gymnázia a v této třídě jsem viděla naprosto odlišný přístup k dětem. Jsem ráda, že jsem se šla podívat i do hodin na první stupeň a nejsem pouze v „druhostupňové bublině“.
922	208	fyzika, chemie a technická výchova	5	1	1	1	1	-1	1	1	Svůj druhý záznam z reflektivního deníku budu psát o své vlastní výuce fyziky v 7.B. Hodina byla na téma Archimedův zákon. Podle dohody se svoji provázející učitelkou jsem hodinu musela začít žákovským pokusem a projektem. Žákyně měla připravený zajímavý pokus, který nazvala „Originální bublifuk z CD“. Tím, že pokus tématicky nezapadal do probíraného učiva, očekávala bych nějaké vysvětlení pokusu. Žákyně pokus vysvětlit nedokázala a má provázející učitelka po ni ani vysvětlení nechtěla. Opět jsem se pozastavila nad významem těchto pokusů… Žákovský projekt byl o hodinu posunutý dozadu. Byl na téma Spojené nádoby. To mi přišlo super, skvěle to zopakovalo, to, co jsme probírali minulou hodinu. Žák to měl hezky připravené. Myslím si, že takový systém může být fajn, žák ostatním připomene předešlou látku a sám si upevní učivo. Hodinu jsem začala diskuzí, kdy jsem se žáků ptala „Jak je možné, že v bazénu udrží kamaráda bez problémů a na souši to tak jednoduché není?“ Líbilo se mi, že se v podstatě všichni žáci zapojili do diskuze, dokonce to jeden chlapec srovnával se situací, když se v rybníku potopí pro kámen, tak mu nad hladinou jakoby ztěžkne. Diskuze se vyvíjela i k nafukovacím míčům. Myslím si, že si žáci postupně uvědomovali, že se s Archimedovým zákonem běžně ve svém životě setkávají. Poté jsem žákům předvedla pokus se siloměrem a závažím. Nechala jsem žáky ze siloměru odečítat a zopakovat pokus. Nevýhodou mi přišlo, že se v učebně nenachází dlouhý stůl ideálně vyvýšený, aby žáci na pokusy lépe viděli. Na příští hodinu si určitě alespoň srazím stůl s lavicí, aby mi vznikl větší prostor, kolem kterého by žáci pohodlně viděli. Poté jsem žákům rozdala pracovní listy, které zároveň sloužily jako zápis. Žáci měli za úkol popsat provedený pokus a doplňovat text. Mohli se radit se spolužákem v lavici a pomoci si učebnicí. Myslím, že jsem nezvolila správnou metodu, protože se mi žáci začali bavit a těžko se pak koncentrovali na příklady, které byli součástí pracovního listu a počítali jsme je společně na tabuli. Po odučení této hodiny jsem si uvědomila, že konec hodiny jsem měla otočit. Prvně jsem s žáky měla spočítat příklady a poté zadat tu samostatnou/skupinovou práci. Celkově jsem s hodinou byla spokojená. Žáci mi dali na konci hodiny pozitivní zpětnou vazbu z čehož jsem měla radost.
924	209	občanská výchova a výchova ke zdraví	2	1	1	1	3	3	3	3	Tento týden byl mým nejzajímavějším z celé praxe. Poprvé jsem učila, a to hned 3 vyučovací hodiny a 1 vyučovací hodinu v tandemu. První vyučovací hodinu jsem měla třídu 9.B, o které celá škola mluví jako o nejproblémovější. Měla jsem v ní výuku občanské výchovy, kdy jsme probírali stát. Dle pokynů vyučujícího jsem si připravila přípravu na hodinu a dostala jsem pracovní list, který jsme měli s žáky dokončit. Vždy na začátku hodinu mají žáci mluvní cvičení. Každou hodinu májí mít mluvní cvičení 2 žáci. Ačkoliv mi vyučující sdělil, že by v této třídě mělo být hodně mluvních cvičení (až 4), protože si jej někteří žáci minule zapomněli a mají možnost si jej přinést další hodinu bez postihu, nikdo tak neučinil. Dokonce zapomněli mluvní cvičení i žáci, kteří ho měli mít připravené na ten den. Ptala jsem se, jak to, že ho nemají, přestože mají vzadu v učebně vyvěšený seznam, kdy a kdo mluvní cvičení má, a také přesto, že jim to učitel připomínal. Žáci, nevěděli a vysvětlení se mi nedostalo. Ve třídě bylo poměrně rušno, ale ne více, než v jiných hodinách OV, které učí můj provázející učitel. Snažila jsem se, aby byl ve třídě vetší klid. Moc se mi to nedařilo. Pracovali jsme na PL, který jsme společně vyplňovali. V průběhu jsem žákům promítala prezentaci, ve které byli některé definice, které si měli do PL zaznačit. Vyvolávala jsme jednotlivé žáky. Průběžně jsme chodila po třídě a ověřovala, zda všichni pracují. Všimla jsme si, že jedna dívka natírala lavici na bílo bělidlem a následně do něj vyrývala text. Dohlédla jsme, aby lavici po hodině umyla, přestože došla na oběd později. Zpětnou vazbu jsem dostala od vyučující, která ve třídě měla suplovat. Dala mi ji napsanou na papíře, kdy mi vytýkala, že bych měla déle čekat na klid. Na to bych se chtěla v dalších týdnech mé výuky zaměřit. Ostatní věci chválila, takže z toho mám velmi dobrý pocit. Další den jsem učila OV v 6.B, téma prevence pití alkoholu. Jelikož to je téma, které nepatří do učiva OV, ale spíše výchovy ke zdraví, hodně jsme se na tuto hodinu připravila, a taky se mi povedla. Na začátku měli žáci opět mluvní cvičení, tentokrát dvě dívky. Vše proběhlo, jak mělo, a následovalo hodnocení. Žáci jsou zvyklí, že učitel vyzve jednoho žáka, aby ohodnotil mluvní cvičení. Vyvolala jsme tedy jednoho žáka, který projev zhodnotil. Zeptala jsem se žačky, která měla mluvní cvičení, jak by se ohodnotila. V rámci OV a diskuse, sdělování vlastních názorů jsem vyzvala žáky, aby se k hodnocení vyjádřili, jestli souhlasí nebo ne, vedli jsme krátkou diskusi, načež jsme se shodli na výsledné známce. Stejně tomu bylo i u druhé žačky. Tuto metodu mi při zpětné vazbě učitel chválil. Říkal, že jsme našla zlatou střední cestu. Ani frontální hodnocení, ani příliš velká diskuse nad výslednou známkou. Žáci měli možnost se vyjádřit, výslednou známku jsme dala já na základě mého názoru a proběhlé diskuse. Poté jsme se věnovali PL na téma prevence alkoholu. Měla jsme připravenou prezentaci i skupinovou aktivitu, což jsme ale nestihli, protože žáci měli zkrácenou hodinu o 5 minut a odcházeli na exkursi. Doufám, že si budu moci odučit zbytek látky příští týden. Další výuku jsme měla v 7.C, taktéž občanskou výchovu. Probírali jsme téma Komunikace podle Daltonských prvků a žáci měli zadanou skupinovou a samostatnou práci od učitele. Já jsme tedy dohlížela na pořádek ve třídě, radila žákům, kontrolovala práci ve skupině, popřípadě vedla diskusi v jednotlivých skupinách. Problém byl v tom, že někteří žáci zadané úkoly ani nestihli, jiní měli hotovo 15 minut před koncem vyučovací hodiny. Operativně jsme tedy řešila situaci tak, že jsem žáky dala do skupinek a měli diskutovat na téma šikana, komunikace, konfliktní situace. Témata jsem zadávala v každé skupince jinak, protože každý dokončil zadanou práci v jiný čas. Hodinu jsem zvládla dobře zorganizovat. Zpětná vazba byla taktéž dobra, učitel mi ale vytýkal nezávisle na předchozích zpětných vazbách, že bych měla déle čekat na klid, pokud chci něco říct i při skupinové práci. Tím se mi potvrdilo to, na co se chci zaměřit příští týden mé výuky. Déle čekat na úplný klid ve třídě.
925	209	občanská výchova a výchova ke zdraví	3	1	1	1	3	3	3	3	Od mého posledního zápisu reflektivního deníku uteklo 14 dní. Za tu dobu jsem odučila 4 vyučovací hodiny sama, a 2 vyučovací hodiny v tandemu s jiným učitelem. Už jsme si docela dobře zvykla rozvrhnout čas, daří se mi v hodině stihnout to, co stihnout chci. Dávala jsem si pozor taky na to, abych delší dobu čekala na klid ve třídě, což mi bylo vytýkáno při zpětných vazbách mých prvních odučených hodin. Nejvíc času ve škole trávím se třídou 6.B, kterou už poměrně dobře znám a ona zná mě. Ve třídě je mnoho dětí s PLPP nebo IVP, takže se s nimi musí pracovat poměrně individuálně. Oba dva týdny jim chyběla asistentka pedagoga, což značně narušilo chod třídy. Asistentka pomáhá udržovat ve třídě klid, pomáhá slabším žákům, jde dotisknout papíry, které jsou potřeba, aby žáci měli, když si je zapomenou a podobně. Paní zástupkyně mi dokonce domluvila náhled do „pelíšků“, jak jsou nazvány třídnické hodiny v této škole, a jsou pevně zavedeny do rozvrhu. I když třídního učitele vůbec neznám, byl ochoten mi tuto možnost poskytnout a já tak mohla nahlédnout i do specifičtějších aktivit třídy. Domlouvali florbalové utkání, charitu pro seniory a hrály stmelovací aktivitu. Uvědomila jsem si, že tato třída ještě není úplně sehraná ani mezi žáky, ani jako žáci s učitelem, protože jsou spolu přeci jen necelé 3 měsíce. Někteří žáci se znali už z prvního stupně, ale zdaleka ne všichni. Za tuto zkušenost jsme velmi ráda. Učila jsme taky v 5. třídě informatiku, konkrétně téma kyberšikany. Byla to fajn změna, učit žáky prvního stupně. Byli hodní, aktivní a fajn. Téma je bavilo a hodinu jsme si dobře připravila a rozplánovala. Časově jsem vše stihla, a téma budeme dodělávat zítra. Už se na tuto hodinu těším. Měla jsem taky možnost nahlédnout do hodiny pracovních činností, které jsou ve škole vedeny poněkud jinak, než jsme si myslela. Mají sice pěstitelství, ale hodina probíhá uvnitř školy. Třída je rozdělena na půl. Jedna půlka mají tyto pracovní činnosti – pěstitelství, a druhá polovina informatiku. Měla jsme si nachystat aktivitu na 15 minut. Připravila jsme si A-Z kvíz, ve kterém jsem měla mít otázky na referáty, které budou řečeny v té stejné hodině. Já jsme ale nevěděla, co vše v referátech zazní a na co žáci zapomenou, a jestli vůbec referáty žáci přinesou, jestli třeba nebudou nemocní a podobně. Bylo pro mě i obtížné samotné téma půdy, které nás na fakultě vůbec neučí. Nakonec jeden referát vůbec nezazněl a já musela v průběhu aktivity vymýšlet otázky, které by žáci mohli vědět, nebo je alespoň nějak poupravit. Zbytek hodin strávených ve škole probíhalo bez obtíží, už mám za sebou 30 hodin a chybí mi tedy ve škole strávit už jen 10 hodin.
926	209	fyzika, chemie a technická výchova	4	1	1	1	3	3	3	3	Jelikož jsem si vybrala praxi na stejné základní škole, jako minulý semestr, vše jsem již dobře znala. Chtěla jsem si malinko zjednodušit už tak velmi nabitý program z důvodu mého těhotenství. Ve čtvrtky a pátky pracuji na poloviční úvazek ve školce, a tak musím praxi vykonávat mezi mým vlastním rozvrhem. Dále jsem věděla, že se jedná o velkou základní školu s mnoha třídami (4 v ročníku), a proto nebude problém vykonávat praxi, když mám volno v rozvrhu. Mám totiž kombinaci informatika a občanka, což jsou hodinové úvazky, a proto bych mohla mít na menší škole právě s tímto problém. Provázející učitelé se mi také nezměnili. Třídy některé ano, ale většinou už se známe. V prvním týdnu jsem absolvovala náslechy a jednu tandemovou výuku v informatice. Další týden jsem už učila. Co bylo pro mě velmi užitečné zjištění je pokrok jednoho žáka v informatice. Jedná se o žáka, který doma počítač ani jiné podobné zařízení nemá. On sám vlastní pouze tlačítkový telefon, a tak je oproti ostatním žákům v nevýhodě. Minulý semestr se učil s počítačem od úplné nuly. Já jsem s žáky probírala prezentace, a tento chlapec byl schopen za celou hodinu udělat sám jeden slide správně, podle pravidel, které jsme si řekli. Nebyl schopen zkopírovat z internetu text a vložit, nebyl schopen udělat odrážky apod. Teď jsem s žáky probírala v tabulkovém editoru funkce. Žák vše pochopil, dokázal kopírovat, vkládat, označovat buňky, a při testu, který jsme psali, měl hotovo mezi prvními a měl 10/10. Uvědomila jsme si, že když se chce, tak to jde. Tento žák se snažil, seděl sám, aby se soustředil a nikdo ho nerušil. Celou hodinu se vždy věnuje probírané látce a pilně pracuje. A výsledek se dostavil velmi brzy. Ostatním žákům ve třídě dopadl test také skvěle. Měla jsme radost, že jsme je učivo dobře naučila, a pochopili to ode mě. Až na jednoho žáka, který sice na počítači válel, ale nedával pozor při vysvětlování učiva, a proto dostal z testu 0/10. Neuměl vložit a použít ani jednu funkci a místo zjišťování správného zápisu (mohli googlit) se houpal na židli. Co mě ale překvapilo bylo, že mi můj provázející učitel další týden sdělil, že mu maminka právě tohoto žáka psala e-mail, že nesouhlasí se známkou. Žáci mají vždy možnost si to do týdne opravit, ale tento žák toho ani tak nevyužil. Mamince jsme toto tedy napsali a snad si to už vyřídí s žákem sama.
927	209	fyzika, chemie a technická výchova	5	1	1	1	3	3	3	3	Další týdny se nesou ve znamení vlastní výuky. Oba provázející učitelé jsou velmi rádi, že si mohou odpočinout a ve volnu udělat vlastní práci, které není málo. Většinou jsou tak zaneprázdnění, že se o přestávkách a volnu nemáme ani čas domluvit na tom, co si mám připravit na příští týden, a tak to s nimi řeším o víkendech přes e-mail. Mě to nevadí, jsem ráda, že jim mohu trochu odlehčit a oni mi nechávají volnou ruku ve výuce. V informatice jsou hodiny o dost klidnější a pohodovější. Mám vždy jen polovinu třídy, a tak je v hodině větší klid. Výuka občanky je pro mě náročnější. Mám celou třídu a snažím se do výuky zapojovat hodně skupinových aktivit a diskuze. Myslím, že o tom by hodiny občanky měly být. Aby se spolu žáci naučili mluvit. Vždy v úterky učím občanku v 8.D. Je to třída mého provázejícího učitele, a tak má s žáky velmi dobrý vztah. První hodinu v této třídě jsme věnovali opakování učiva, které už probírali, protože další hodinu měli psát písemku. Snažila jsem se je na to dobře připravit a myslím, že se mi to i povedlo. V hodině byl poměrně klid, protože žáky zajímalo, co bude v testu. Dávali tedy pozor, aby toho pochytili co nejvíce a doma tomu mohli věnovat co nejméně. Další hodinu jsme psali test. Nikdo neopisoval ani nijak nepodváděl. Asi i proto, že jsou žáci zvyklí, že posledních 5 minut mají k dispozici svá portfolia, ze kterých mohou vše opsat. Tedy pokud si je hezky vedou, a mají vše vyplněné správně. To bych asi dělala jinak. Žáci pak spoléhají na to, že nemusí nic umět, nemusí mít žádné vědomosti a vše opíšou. Nechtěla jsme ale narušovat zavedená pravidla, a proto jsem se držela toho, co je ve třídě domluveno. Další hodinu jsem s žáky začala probírat téma náboženství. Děti se před hodinou vrátily z kina, a tak jsem řešila jejich nekázeň. Neustále vyrušovali, otáčeli se a povídali si o něčem co se vůbec netýkalo náboženství. Když jsem tuto situaci řešila s jedním, další se bavili a úplně mě ignorovali. Někteří se otáčeli na učitele, který seděl vzadu a měli potřebu s ním něco řešit. Situace byla neúnosná, a tak jsem si musela sjednat pořádek. Čekala jsem na klid mým mlčením. Potom jsem se hlasitě zeptala, jestli je náhodou neruším. Byla jsem naštvaná a žáci to vycítili. Začala jsem jim v klidu vysvětlovat, že mě to ruší, že se snažím je něco naučit zábavnou formou, ale nedávají mi k tomu prostor. Řekla jsem, že chápu, že byli v kině, ale teď už jsou ve škole. Taky jsem řekla, že nechápu, proč mají neustále potřebu otáčet se na učitele a něco s ním řešit. Vysvětlila jsem jim, že jsem nyní učitelka já, že jejich dotazy mají směřovat na mě, a že pokud po nich bude učitel něco chtít, sám si je zavolá. Ztratila jsem sice asi 5 minut času z mé hodiny, ale po zbytek hodiny byli jak vyměnění. Nikdo nerušil, neotáčel se, nevykřikoval. Všichni se zapojovali, odpovídali na mé otázky a diskutovali se mnou. Na závěr hodiny jsem jim poděkovala za to, že to pochopili a že mě respektují. Do teď z té hodiny mám skvělý pocit. Z toho, jak jsem si dokázala sjednat pořádek a nemusela jsem ani křičet, vyhazovat někoho za dveře nebo dávat poznámky.
929	210	anglický jazyk	2	1	1	2	1	1	1	3	V týdnu od 22.10. do 26.10. jsem absolvovala další sérii šesti náslechů. Jednalo se o hodiny angličtiny páté, osmé a deváté třídy. V páté třídě pan učitel pokračoval v probírání látky na téma národnosti. V minulé hodině byly národnosti probrány formou pracovního listu a následně online hry. Musím říci, že jsem se divila, když většina dětí přišla na hodinu opravdu připravena, protože jim pan učitel slíbil, že budou opět využívat mobilní aplikaci, pokud budou látku ovládat. Z mého pohledu se jednalo o dobrou strategii, jak děti motivovat k učení. Hodina mi přišla dynamická, především díky tomu, že učitel střídal různé aktivity a děti byly opravdu do látky vtaženy. Myslím si, že učitelé by v dnešní době měli dětem ukázat, že moderní technologie se dají využít i ke vzdělávání, a ne pouze ke hraní her. Jediné, co bych vytkla, bylo příliš mnoho slovíček, které se děti měly naučit. Vzhledem k tomu, že se jednalo o pátou třídu, tak mi třicet nových slovíček přišlo mnoho a bylo by lepší látku více rozkouskovat. Co se týče výuky v osmé a deváté třídě, byla jsem překvapena, jak byly hodiny odlišné, i když se jednalo přibližně o stejnou věkovou kategorii žáků. Tím jsem se přesvědčila, že v mnoha případech nezáleží pouze na učiteli, ale také na složení třídy a jejím třídním klimatu. Zatímco vyučovací hodina v osmé třídě se nesla v klidném duchu a děti spolupracovaly s panem učitelem velmi dobře, hodina v deváté třídě byla poměrně chaotická. V osmé třídě pan učitel zadal dětem samostatnou práci a poté ji s nimi zkontroloval. Dle mého názoru by v deváté třídě takový způsob výuky nebyl možný, protože tam byly děti roztěkané, i když se pan učitel opravdu snažil udělat hodinu různorodou. Porovnání těchto dvou vyučovacích hodin mne přivedlo na zajímavou myšlenku. Pokud jako učitel vím, že mám třídu plnou svědomitých žáků, spokojím se s tím, že jim na celou hodinu zadám jednu aktivitu, protože vím, že ji vypracují? Naopak v problematické třídě se budu z plných sil snažit o to děti zaujmout širokou škálou aktivit? Uvědomuji si, že to opravdu záleží na konkrétní situaci, ale díky této zkušenosti jsem si uvědomila, že bych ke každé hodině chtěla přistupovat aktivně, i když vím, že pasivní způsob výuky by na žáky v dané vyučovací hodině platil taky.
930	210	anglický jazyk	3	1	1	2	1	1	1	3	Dne 16. 11. 2018 jsem absolvovala náslechy v páté, osmé a deváté třídě. V páté třídě jsem již strávila celkem osm vyučovacích hodin, během kterých jsem si mimo jiné všímala i úrovně angličtiny žáků. Zaznamenala jsem, že se tam nachází jeden žák, jehož úroveň angličtiny je oproti ostatním dětem velmi nízká. Žák chodí na hodiny nepřipravený, nemá domácí úkoly a téměř v každé hodině mu pan učitel dá pětku z nějaké aktivity. To mě přivedlo k myšlence, jak tuto situaci řešit. Dle mého názoru už známky v tomhle ohledu nepomáhají a je zbytečné mu každou hodinu dát pětku. Žák nemá žádné specifické poruchy učení, jeho přístup k učivu je velmi pasivní. Sama nevím, jak bych jako nastávající učitel tento problém řešila, což ve mně vyvolává rozporuplné pocity. Navrhla bych žákovi nějakou odměnu za to, že přijde připravený, namísto špatného hodnocení, ale na druhou stranu by to bylo nespravedlivé vůči ostatním dětem. Zamyslela jsem se proto nad tím, že ať se pedagog občas snaží sebevíc, je to někdy marné. Je třeba, aby se snažil dále, nebo se prostě musí s určitými věcmi vyrovnat? V osmé třídě děti probíraly čas present perfect. Velmi kladně hodnotím aktivitu, kdy po třídě kolovala bezdrátová klávesnice a děti doplňovaly třetí tvar sloves přímo do učebnice promítané na interaktivní tabuli. Jednak to pro děti byla změna a jednak si mimo jiné procvičily i psaní na klávesnici. Myslím si, že zapojení moderních technologií do výuky už je v dnešní době jedna z věcí, na kterou by se měly zaměřit všechny školy. Co se týče této vyučovací hodiny, tak bych jí nic nevytkla. Žáci byli nadšení, aktivně spolupracovali a naučili se nové poznatky velmi zábavnou formou. Co se týče hodiny v deváté třídě, tak ta mi byla asi největším přínosem. Líbilo se mi, že aniž by pan učitel žáky k práci nějak nutil, tak se opravdu snažili. Naopak pan učitel s žáky i vtipkoval a oni k němu chovali jakousi přirozenou autoritu. Tohoto bych přesně chtěla jednou dosáhnout. Uvědomila jsem si ale, že opravdu záleží nejen na učiteli, ale i na skupině studentů. Učitel by se měl naučit být velmi flexibilní a přizpůsobivý. Díky tomu, že vždy ve stejný den absolvuji náslechy v různých třídách a tedy i ročnících, uvědomuji si, jak je práce učitele založená na schopnosti se přizpůsobit. Aktivitu, kterou učitel bez problému uplatní v jedné třídě, není možné aplikovat v jiné skupině žáků. Aniž bych tomu před tím přikládala větší váhu, zjistila jsem, že jednou z nejdůležitějších vlastností pedagoga je schopnost empatie a porozumění.
931	210	anglický jazyk	4	1	1	2	1	1	1	3	V pátek 8.3. jsem absolvovala první 2 hodiny náslechů v rámci druhého semestru učitelské praxe na základní škole Sirotkova. Praxe budu absolvovat na stejné základní škole a se stejným provázejícím panem učitelem jako v prvním semestru. Většinu tříd, které pan učitel vyučuje již tedy do určité míry znám. Oproti prvnímu semestru praxí musím říct, že se moje dojmy změnily, už jsem si zvykla na to, jak to ve škole chodí a cítila jsem se jistěji a klidněji. Dokonce už jsem si i dokázala představit, že budu opravdu v budoucnosti učitelkou. V tomto deníku bych ráda vyzdvihla pár poznatků a zkušeností, které mi dal náslech strávený ve vyučovací hodině 9.B. Ve třídě sedělo kolem dvanácti dětí a když pan učitel přišel do hodiny, tak bylo vidět, že děti zbystřily. Už v moment příchodu učitele do třídy bylo zřejmé, že se nebude jednat o hodiny pasivní, jak tomu v některých případech bohužel bývá. Před rokem jsem absolvovala náslechy na jiné základní škole, kde děti příchod paní učitelky pomalu ani neregistrovaly a přesně tomuto případu bych se chtěla vyhnout. Ale teď se vraťme zpátky k hodině angličtiny v 9.B. Hodina dále pokračovala velmi dynamicky. Žáci na začátku opakovali nepravidelná slovesa pro minulý čas (past simple) prostřednictvím hry a žák, který vyhrál, získal malou jedničku. Všichni žáci se soustředili, v hodině panoval klid, absolutní soustředěnost a bylo vidět, že většina žáků nepravidelné tvary ovládá. Poté učitel přešel k další látce, a to ke slovesnému času past perfect a jeho použití. Kladně hodnotím především druhou půlku hodiny, protože poté, co byli žáci obeznámeni s použitím slovesného času past simple i past perfect, chtěl po nich pan učitel, aby vyjmenovali rozdíly mezi časy a každý musel uvést dvě věty, na kterých rozdíl demonstroval. Tímto způsobem donutil pan učitel žáky nad teoreticky osvojenou látkou logicky přemýšlet a do jisté míry si ověřil, že ji žáci chápou a dokáží aplikovat v praxi. Přišlo mi, že děti si byly vědomy, že se na vyučovací hodině podílejí, že mají ve třidě určitou roli. Tato vyučovací hodina sice nebyla nejklidnější, děti se často překřikovaly a občas se ani nehlásily, ale šlo na nich vidět, že je učivo baví a že mají motivaci k tomu se látku naučit, což je podle mého názoru to podstatné. Tato vyučovací hodina mě obohatila v tom, že jsem si uvědomila, že striktně dodržovaná pravidla ve třídě, např. to že se žák vždy poctivě přihlásí nebo neskáče do výkladu učitele, nejsou vždy výhrou. I chaotická a hlučná hodina je pro žáky větším přínosem než úplné ticho. Žáci mají pocit, že mezi sebou soutěží, konkurují si a jsou pak do látky více vtaženi a projevují vetší snahu. Musím také vyzdvihnout, že se mi líbila motivace žáků prostřednictvím hry, za kterou byly uděleny žákům známky menší hodnoty. Myslím si, že každý učitel by si měl být vědom toho, že žáci se nemusí hodnotit pouze prostřednictvím písemek či ústního zkoušení, kdy je mnohdy výkon kvůli nervozitě žáků horší než při spontánním projevu znalostí.
933	211	geografie	1	2	2	1	2	1	2	2	Po praxi na základní škole, která probíhá zatím jen po dobu dvou týdnů, mám převážně překvapivě pozitivní pocity. Jediné nepříjemné zjištění se zatím projevilo v hodině zeměpisu v šesté třídě. Žáci měli v hodině, ve které se probíral glóbus a zeměpisné souřadnice, obrovský problém se světovými stranami. Byli sice teprve v šesté třídě, nicméně tyto základy by měli umět již z prvního stupně z hodin prvouky. Paní učitelka mě již před začátkem hodiny upozorňovala, ať nemám přehnané ambice a nároky na žáky, že jsou prý rok od roku hloupější a úroveň učiva se neustále snižuje. To mě trochu vyděsilo. Naštěstí zbytek hodiny už probíhal v pořádku. Žáci byli v rámci možností aktivní a snažili se odpovídat na otázky a plnit zadané úkoly. Dále bych chtěla zmínit náslech v hodině zeměpisu v sedmé třídě. Probírala se Amerika. Učitelka z počátku hodiny ústně zkoušela dobrovolně žáky a ostatním zadala úkol. Část třídy měla vypisovat za pomoci školního atlasu významné prvky co se týče přírodní sféry (pohoří, řeky, …), další část měla vyhledávat co se v dané oblasti pěstuje a jaká zvířata se zde chovají. Zbytek třídy byli žáci, kteří měli přístup k internetu na svých mobilních telefonech. Ti měli vyhledávat na internetu zajímavosti z této oblasti. Po skončení zkoušení si žáci navzájem sdíleli své poznatky a nová překvapivá zjištění. Tuto aktivitu hodnotím velmi kladně. Učitelka podporuje u žáků rozvoj v oblasti vyhledávání informací a dat. Překvapilo mě, jak někteří žáci umí výborně pracovat s atlasem. Bez problému si našli příslušnou mapu, orientovali se v legendě a zapisovali si adekvátní podstatné informace. Poslední událostí, která stojí za zmínku bylo terénní cvičení, které bylo organizováno naší katedrou geografie. Paní učitelka je velmi otevřená novým formám učení a chce výuku zeměpisu udělat zajímavější a záživnější pro děti. Byla tedy nadšená z této spolupráce. Šlo o pět hodin, ze kterých byly 4 hodiny věnovány výuce v terénu a poslední hodina proběhla ve třídě, kde žáci zpracovávali mapy. Žáci se rozdělili do dvojic a každá dvojce dostala na začátku terénní výuky obyčejnou černobílou topografickou mapu daného území, přes které byla naplánována trasa, a buzolu pro orientaci. Žáci aktivně celou cestu zaznamenávali objekty a plochy, které okolo sebe vidí do mapy. Cílem trasy byl Žebětínský rybník, kde byly pro žáky připraveny stanoviště s úkoly. Úkoly byly zvoleny vhodně k tématu, nicméně bych ale zvolila menší obtížnost, vzhledem k tomu, že se jedná o žáky základní školy. Žáci byli nejvíce překvapeni slovem “legenda“, které předtím v kontextu s mapou zřejmě nikdy neviděli. S tímto slovem byl poté i problém v poslední hodině, kde žáci zpracovávali náležitosti mapy a přikládali svou vytvořenou mapu na velký formát. Přibližně polovina dvojic měla nadpis “Legendy“ místo “Legenda“. Žáci byli překvapeni z podchodu pro žáby, který tu vede pod silnicí, aby měli obojživelníci bezpečný přístup k rybníku. Také bylo vtipné, když měli žáci zadaný úkol, aby nakreslili cílové místo tak, jak si ho představují za 10 let. Jedna z dvojce nakreslila vedle rybníku Kaufland. Tuto terénní výuku vidím jako velmi přínosnou. Jediné, co bych ještě změnila je období realizace výuky. Nyní už byla dost zima na tolik času stráveného venku a všichni jsme byli zmrzlí.
934	211	geografie	2	2	2	1	2	1	2	2	Z počátku bych ráda zmínila, že po posledním semináři jsem měla velmi smíšené pocity, které se přikláněly spíše k negativnímu vnímání. Předtím mě vůbec nenapadlo uvažovat nad tím, jestli se chci profesi učitele vůbec věnovat. Po společném rozebrání prací ostatních jsem ale zaujala velmi skeptický postoj. Ještě nyní mi leží brouk v hlavě, jestli to má vůbec cenu podstupovat takové nervy, které jsou s prací učitele spojené. Znamená to spoustu přípravy a člověk se často může cítit bezmocně a neschopně. Myslím si ale, že nyní ještě nemám odchozený dostatečný počet praxí, abych dělala nějaká zásadní rozhodnutí. Nyní ale k hlavnímu tématu, kterým jsou náslechy hodin zeměpisu na základní škole. V porovnání s anglickým jazykem mě zatím zeměpisné hodiny moc nebavily. Hodiny anglického jazyka jsou více hravé a akční. Naopak zeměpisné hodiny mi přijdou velmi monotónní. Hodina pokaždé začíná zkoušením, mezitím si děti hledají v atlasu např. povrch Jižní Ameriky, poté si všechno společně ukáží a nakonec jim pustí prezentaci, kterou si společně projdou a děti si zapisují do sešitu poznámky. Oceňuji, že paní učitelka učí děti vyhledávat děti samotné v atlasu. Také je super, že má pro každého nachystanou slepou mapu, kterou si pak se zvýrazněnými pojmy nalepují do sešitu. Dobré je i to, že jim nedává pouze nudné zápisy na projektoru, které si opisují do sešitu. Vždy řekne, co si z toho mají napsat, tudíž nemusí opisovat úplně všechno a nestráví tím zbytečně moc času. Velmi se mi líbila aktivita z poslední hodiny, kdy měla učitelka připravené křížovky s tématem Ameriky, které se právě probírá. Žáci měli křížovku vyplňovat ve dvojicích. Nepřišlo mi dobré, že dala každému jen jednu do páru, to pak tomu druhému žákovi chybí. Také tuto aktivitu nechala až na poslední minuty hodiny, žáci to tedy neměli šanci stihnout a opravdu jen minimum z nich mělo hotovo. Řekla jim tudíž, ať si to vyplní a donesou ji to do kabinetu na opravu, že jim za to dá malé jedničky. Dorazilo jich ale jen pár a ostatní se na to vykašlali. S obsahem úkolů v křížovce jsem byla spokojena, jen se mi zdál zbytečný jeden z nic, což bylo “Souhvězdí, které je vidět pouze na obloze jižní polokoule.“ Toto jim ale po tom, co nikdo nevěděl řekla sama. Jinak ale tuto aktivitu hodnotím jako příjemné zpestření hodiny a odklon od stereotypů. Sama jsem zatím v zeměpisných hodinách neměla příležitost učit, ale v nejbližší době už bych to chtěla vyzkoušet.
935	211	geografie	3	2	2	1	2	1	2	2	Zatím jsem ještě neodučila žádnou zeměpisnou hodinu a chodím na náslechy, kde má každá hodina stejnou strukturu – zkoušení, hledání informací a práce s atlasem, kontrola, prezentace a zápis do sešitu. Takové hodiny mě popravdě moc nezaujaly a chtěla bych je strukturovat úplně jinak než standardní učitelka. Bojím se ale, že děti nebudou na jiný chod hodiny zvyklé a nebudou schopné semnou spolupracovat. Bude to sice velká výzva, ale za pokus to stát snad bude. Nicméně už jsem ale získala představu a nějakou zkušenost v hodinách angličtiny, kde jsem již učila. Musím říci, že jsem původně nepočítala s tím, že profese učitele bude tak náročná. Všechny ty přípravy materiálů, stanovování cílů, naplánování hodiny minutu po minutě, představování plánu hodiny učiteli atd. Už jen příprava jedné hodiny stojí mnoho úsilí. Člověk musí vymýšlet jak udělat hodinu pro žáky co nejvíce atraktivní a nezahrnout je pouze informacemi, které stejně druhým uchem okamžitě vypustí. Nejsem si zcela jistá, zda to chci dělat. Člověk přijde domů a musí opět vymýšlet strukturu následující hodiny a nemá čistou hlavu. Na základní škole chodím do na angličtiny šesťáků. Z důvodu ještě poměrně nízkého věku žáků musím vymýšlet takové aktivity, které je opravdu zaujmou. Například s pexesem na procvičení průběhového času jsem měla opravdu úspěch. Děti byly nadšené a měla jsem problém je pak donutit, aby skončily a mohli jsme jít dál. Paní učitelka mě chválila a říkala, že příště jim to mám dát znovu, aby si to ukotvily a aktivita měla smysl. Také popisování obrázků je velmi bavilo. Byla jsem před hodinou docela nervózní, ale jak začala hodina tak ze mě stres spadl a hodina šla výborně. Nakonec jsem úplně zapomněla na čas a hodinu jsme ani nestihli pořádně ukončit, jelikož byla poslední ten den a děti nutně potřebovaly na oběd a moc nevnímaly. Z hodin angličtiny mám tedy velmi dobrý pocit, i když mě to stojí hodně sil. Profese učitele se mi celkem také zalíbila. Baví mě dětem pomáhat, učit je něco nového (třešničkou na dortu je to, že je to třeba opravdu zajímá a poslouchají) a výborné je, když se oni sami ptají na něco, co neznají a chtějí se o tom dozvědět víc.
937	211	anglický jazyk	5	2	2	1	2	1	2	2	Na praxe docházím na základní školu Křídlovickou. Mají tu Daltonský systém výuky, vše se tedy musí plánovat dopředu a je to pro učitele daleko více práce vše rozvrhnout. Paní učitelka mi již tyto věci představila. Také bych ráda zmínila, že anglické třídy jsou rozděleny podle úrovně AJ a v každém ročníku jsou většinou tři třídy. Nestane se tedy, že by byly ve třídě nějaké výražně slabé děti. V tomto vidím také velké pozitivum, s třídou se díky tomu lépe pracuje a nejsou zde žádné slabé články. Nejdříve jsem splnila dost hodin náslechů předtím, než jsem začala sama učit. Paní učitelka má k žákům velmi pozitivní přístup a snaží se s nimi vycházet jak po profesní, tak i po osobní stránce. Své a mé hodiny semnou dobře konzultuje a sama se mě ptá na zpětnou vazbu a mé pocity z výuky. Vlastní výuku jsem realizovala zatím pouze u 7. třídy, a to konkrétně 3 hodiny. Tuto třídu jsem si za tak krátkou chvíli velmi oblíbila a řekla bych, že i jim se líbí naše společné hodiny a snaží se zapojovat velmi aktivně. Je to třída střední úrovně, takže se mi s nimi pracuje velmi dobře. I přesto, že naše hodiny byly zaměřeny především gramatiku, která bývá většinou žáky brána za velmi nudnou, hodiny mě bavily a měla jsem z nich velmi dobrý pocit. Snažím se s žáky střídat aktivity, abychom za hodinu stihli alespoň 5 různých činností. Občas je to ale dost náročné. Vysvětlování trvá dost dlouho a zjistila jsem, že je opravdu potřeba jim to vysvětlit několikrát nebo nejlépe to nechat některého z lepších žáků vysvětlit a přeložit pro ostatní do češtiny. Ze začátku se mi několikrát stalo, že jsem zahájila aktivitu, ale někteří žáci stále nevěděli co mají vlastně dělat. Je to docela těžké se vžít do jejich kůže. Také bojuji s tím, jakou slovní zásobu a časy v hodině používat. Jsou to teprve sedmáci a umí pouze základní časy. Měla bych tedy ve své mluvě a vysvětlování používat primitivní časy a záměrně dělat chyby, aby mi žáci rozuměli a nemuseli přemýšlet o tom, co vlastně říkám a co to je za čas? Nebo bych měla mluvit přirozeně a používat například předpřítomný čas, který sice žáci neznají, ale tím, že ho budu používat si ho zautomatizují a pak to pro ně bude lehčí v budoucnu ho pochopit a používat ho z jejich strany? Chtěla bych také zmínit, že zatím největším úspěchem byla hra Kahoot!, kterou jsem jim na začátku jedné hodiny slíbila s podmínkou, že ale musí pracovat dobře. Žáci pracovali aktivněji, nicméně bylo ale vidět, že se už těší na slíbenou hru a sami se mě ptali, kdy už ji budou moci hrát. Je tedy další otázkou, zda je toto dobrá motivace, když se pak o hodině soustředí na to, aby už si mohli zahrát slíbenou interaktivní hru. Paní učitelka na předchozí praxi minulý semestr mi tuto hru s dětmi hrát nedovolila, neměla ji ráda. Tato paní učitelka vnímá Kahoot! jako dobrou pomůcku, kterou děti doslova milují. Myslím si, že je to i velmi užitečné pro nás jako pro učitele. Vidíme tam kolik z nich udělalo chybu, a zejména kteří žáci jsou slabší a kteří naopak učivo chápou. V tomto případě jsem hru použila na zopakování past continuous tense a měla opravdu úspěch. Není špatné takové věci využívat, zejména pak, když mam ve třídě k dispozici tablety a interaktivní tabuli. Navíc to beru jako dobrý ice-breaker mezi mnou (jakožto studentkou, kterou vůbec neznají) a jimi (které zase moc neznám já).
938	212	odborné předměty	1	1	1	1	1	2	1	1	Pedagogickou praxi vykonávám na Střední škole polytechnické v Brně, Jílová. Již jsem absolvoval čtyři pedagogické náslechy. Mé první dojmy jsou ve většině negativní. Opět se ve mně rozdmýchaly negativní emoce, které jsem míval na střední škole v některých předmětech. Postřehy prvního dne náslechu Hodiny jsou nudné a bez energie. Na učiteli nešlo vidět, že jeho samotného předmět baví. Učitel v hodinách žáky nemotivuje, pouze jim zdůrazňuje, že probírané učivo bude u maturit nebo u závěrečných zkoušek. Také postrádám aktivizační metody. Myslím si, že by žáci tyto metody ocenili. Hodinu by to ozvláštnilo a žáky vzbudilo. Někdy mám dojem, že si vyučování učitel snaží co nejvíce zjednodušit. Poslední hodina byla nejhorší. Žáci byli jak utržení ze řetězu. Bez kázně a motivace se učit. V této hodině se učitel topil. Neměl vůbec žádné „zbraně“, kterými by žáky uklidnil. Říkám si, kde se stala chyba. Může za to učitel a jím nastavená pravidla nebo třída, kterou se někdy nedá zformovat, a učitel musí přijmout, že zde se mu učivo nepodaří předat? Postřehy druhého dne náslechu Od minulého týdne se skoro nic nezměnilo. Učitel nemá zájem o aktivizaci žáků. Přitom jednoznačně aktivitu vyžaduje. Všiml jsem si, že učitel více nedbal na žákovo porozumění učiva a pokračoval v látce dál, aniž by si byl jist, že všichni žáci dané problematice rozumějí. V očích některých jsem totiž viděl nepochopení. Vnitřně jsem se zasmál při situaci, kdy se učitel zeptal celé třídy, zda látce rozumí. Když nikdo nic nenamítal, pokračoval dál. Vzpomínám si, že na střední škole jsem mnohému nerozuměl, ale styděl jsem se zeptat, abych nevypadal před ostatními jako hlupák. Myslím si, že zde se odehrál ten samý případ.
939	212	odborné předměty	2	1	1	1	1	2	1	1	První předmět, který jsem učil, byl Stavební provoz. Tento předmět je sám o sobě nudný. Cílem předmětu je, aby se žák orientoval a znal stavební zákon, hlavně aby měl přehled o důležitých vyhláškách a normách. Přípravu na hodinu jsem plánoval s myšlenkou, že chci svou hodinu udělat nezvyklou, záživnou. Proto jsem i prezentaci vytvořil zábavnou formou. Myslím, že ve výsledku měla úspěch a žáci byli aktivizováni a z hodiny si odnášeli podstatné informace. Narazil jsem však na obtíže. Jako člověk, který dosud nemá za sebou roky praxe, nemohl jsem předat více informací, než které jsem měl sám připravené. Díky této zkušenosti si uvědomuji, jak je důležité, aby učitel byl odborník a profesionál. Znovu a ještě silněji jsem tuto zkušenost pocítil, když byla druhá hodina. Žáci prvního ročníku byli zvědavý a ptali se na nejrůznější detaily, které je zajímaly. Na některé otázky jsem byl schopný odpovědět. Ostatní jsem se musel zeptat svého vedoucího učitele nebo otázku nenápadně zamluvit. Mrzelo mě, že jsem jim nebyl schopný zprostředkovat více. Druhé nedorozumění se týkalo časového rozvržení hodiny. Vždy když jsem učil, nastavil jsem si na mobilu tichý budík, který mě upozornil pět minut před zvoněním, že hodina bude končit. Věděl, jsem, co alarm znamená a proto jsem měl čas probírané učivo v klidu dokončit a shrnout nejdůležitější body vyučovací jednotky. Při přípravě jsem si naplánoval zapsat žákům zápis do sešitu na tabuli, zatímco si budou opisovat jiné informace z prezentace. Bylo to promyšlené. Když jsem přišel do místnosti, všiml jsem si, že pro zápis do sešitu nebudu mít celou tabuli, kvůli projektoru, protože na části tabule bude zobrazena prezentace. Musel jsem si správně rozvrhnout místo na zápis. Došlo k tomu, že mi na zápis nevyšla plocha. Proto jsem celý zápis smazal a začal od začátku. Tímto činem jsem však ztratil čas a než jsem napsal zápis na tabuli, zazvonilo. Odnáším si z této zkušenosti, že hodina nemusí vždy proběhnout podle plánu.
940	212	odborné předměty	3	1	1	1	1	2	1	1	Pedagogická praxe se blíží ke konci. Mám za sebou osm odučených hodin. V tomto posledním deníku se zaměřím na postřehy a kuriozity, které na sebe nebudou chronologicky navazovat. Výzva Je dobré, když učitel do výuky vnese aktivizující prvek. Stejným receptem na úspěch jsem se řídil i já osobně. Aktivizující metoda kartiček se mi osvědčila, hlavně při opakování učiva z minulé hodiny. Kartičky byly vždy oblíbené, proto když jsem s žáky prvního ročníku oboru Instalatér opakovat zakreslování armatur, hned jsem věděl, kterou metodu zvolit. Vytvořil jsem kartičky a stanovil pravidla hry. Pravidlem bylo, že učitel chodí mezi žáky a mezitím pokládá jednotlivcům kartičky s vyobrazenými armaturami. Pokaždé, když žák odpoví správně, sedne si. Odpoví-li špatně, zůstane stát, dokud neodpoví správně. Hraje se na posledního, který si má uvědomit, že se měl učit. Plán byl jasný, šli jsme na to. Žáci byli vyzváni, aby si stoupli. Žáky ve většině hra bavila, ale něco tomu chybělo. Poté, co proběhlo první kolo, jednoho žáka spontánně napadlo udělat z této hry soutěž ve dvojicích. To bylo ono koření, které hře chybělo, výzva. Konverzace mimo třídu. Během pedagogické praxe jsem mnohokrát přemýšlel nad komunikací mezi učitelem a žákem mimo vyučovací jednotku. Byl jsem svědkem několika rozhovorů mimo třídu, v kabinetu učitele nebo na chodbě. Bylo zajímavé pozorovat, jak se někteří učitelé při rozhovoru chovali. Mnohokrát z učitele vyzařovala nejistota a vnitřní nepokoj. Neznám faktory, které v těchto situacích také hrály svou roli, takže nemůžu tolik kritizovat. Osobně si ale myslím, že při těchto rozhovorech má učitel možnost získat více autority u žáka. Proto, když se učitel nezachová jako autorita, může si jenom uškodit. Hlavně si myslím, že je důležité, aby učitel autoritu pouze nepředstíral, ale aby ji skutečně měl, autoritu, která se nebojí ukázat lidskost v tom, že dokáže také chybovat.
942	212	odborné předměty	5	1	1	1	1	2	1	1	Během pedagogické praxe jsem odučil několik vyučovacích hodin. Z každé hodiny si odnáším mnoho poznatků a zkušeností, které mi pomohli v mém pedagogickém přístupu. V tomto deníku vyzdvihnu pouze ty nejzajímavější. Zkušenost 1 – volba metody Během mé pedagogické praxe se mi osvědčila opakovací metoda s kartičkami. V jedné hodině jsem se s učitelem domluvil, že na začátku hodiny budeme opakovat. Když začala hodina, měl jsem připravené kartičky a hned jsem žáky připravil, že si na začátku zopakujeme látku. Po krátké době jsem zjistil, že je kartová forma žáky nebaví a otázky jsou pro ně komplikované. Když jsem metodu dokončil, i s menším odporem ze strany žáků, začal jsem učivo probírat dál. Během hodiny jsem zjistil, že žáci neměli učivo zafixované, proto nebyli připraveni na opakování. Zkušenost 2 – příprava na hodinu Další zkušenost se týká přípravy učitele na hodinu. Nestihl jsem si vypracovat přípravu. Hodina, kterou jsem měl vyučovat byla naštěstí opakovací, tak jsem se domluvil s provázejícím učitelem, že mi dá k dispozici vlastní prezentaci. Hodina proběhla v pořádku, ale cítil jsem, že nejsem připraven a žáci jsou ochuzeni o metody, které jsem si plánoval přichystat. Zkušenost 3 – špatná motivace V jedné vyučovací jednotce jsem jako učitel chyboval. Špatně jsem žáka motivoval. Když při probírání jedné z látky se žák rozhodl nespolupracovat, přišel jsem blíž a jemně jsem se mu snažil domluvit, aby se zapojil. Skončilo to, malou výčitkou, jakým špatným žákem je. Zprvu žáka malá výčitka uvedla do pozornosti, ale pouze na malou chvíli. Pak se situace obrátila a zhoršila. Nebyl žádný zájem. Pochopil jsem, že učitelovi toto vyčítání může dělat dobře, neboť si říká, že má pravdu. Bohužel, žáka to nikam neposouvá ani neaktivizuje. Závěr Tyto mé zkušenosti jsou vesměs negativní. Jsem si také vědom svých pedagogických úspěchů. Navzdory tomu, nesou tyto poznatky jistou důležitost, proto jsem jim věnoval tento deník.
943	213	biologie	1	1	2	2	2	3	3	3	Šla jsem poprvé na praxi s vědomím, že mám vyučovat celou hodinu sama. Bylo to ve třídě, kde bylo dvacet žáků osmé třídy. Věděla jsem, že musím od začátku na třídu zapůsobit tak, aby hodina proběhla v klidu. Když jsem vešla do třídy s mou provázející učitelkou, žáci se zdáli být ukáznění. Po krátkém úvodu učitelky však nastala chvíle, kdy učitelka musela jít něco řešit mimo třídu a já jsem zůstala napospas. Žáci měli pocit, že se musí předvést, což jsem očekávala, ale uklidit je nebylo tak jednoduché. Začala jsem tím, že jsem se představila. Záměrně jsem jim řekla jen své křestní jméno, protože příjmení by si nezapamatovali. Tak jsem jim to i řekla. A to byl bod, kdy se vše obrátilo směrem, kterým jsem nechtěla jít. Žáci na sebe jeden přes druhého volali a ptali se, jak se tedy jmenuji. Pod nátlakem jsem bohužel povolila a začala jsem s třídou debatovat o mém jméně, o výslovnosti a o tom, odkud pocházím. Třída se tím úplně rozjařila a než jsem začala vysvětlovat téma hodiny a první aktivitu, uběhlo nejméně 10 minut od začátku hodiny. Následoval jen povyk a smích dětí, dokud nepřišla znovu má provázející učitelka. V tu chvíli žáci ztichli a teprve jsme mohli začít s hodinou. Vím, kde byla chyba. Dokonce jsem již před hodinou věděla, že to tak nesmím nechat dopadnout. Jenže okolnosti mi prostě nabídly tuto situaci a lehčí bylo spadnout do toho řešení, kdy proboříme ledy klasickým plkáním, kdy žáci dostanou dojem, že učitel je kamarád a přestanou vnímat mně, tedy učitele, jako autoritu. Nejlepší by pro příště bylo si rovnou na začátku hodiny stanovit pravidla, jako, že když chci něco říct, zvedám ruku nebo, že mluví jen jeden. Tím by žáci nejspíše nemusi nabýt dojmu, že s e s nimi hodlám kamarádit a spíše mě uznají, jako autoritu.
944	213	biologie	2	1	2	2	2	3	3	3	Učila jsem osmáky a zrovna jsem měla tu smůlu, že venku pršelo. To působilo na žáky hůř, než jsem čekala. Myslela jsem, že to bude hodina, jako každá jiná, ale počasí s náladou a rozmarem třídy dělalo divy. Celá hodina, kterou jsem vyučovala, byla velmi roztříštěná, protože každou chvíli se venku změnilo počasí, což třídu velmi rozptylovalo. Když začalo pršet, svítit slunce nebo padat kroupy, někdo na to upozornil a já měla co dělat, aby se třída zase myšlenkami od okna vrátila k hodině. Měla jsem pocit, že to nezvládám, a že nemám šanci dokončit hodinu, aniž bych aspoň půl minuty nemusela sjednávat ve třídě klid. Nakonec hodina skončila a já jsem si trochu oddechla, že to mám za sebou, a že jsem si, aspoň doufám, zachovala nějakou důstojnost a nevypadala při hodině vykolejeně. Po skončení hodiny ke stolu přišel jeden z žáků, kterého jsem považovala za jednoho z nejvlivnějších aktérů třídy. Velmi mě překvapilo, když se mě zeptal, jak dlouho ještě budu učit já místo jejich paní učitelky. Když jsem mu odpověděla, že ještě chvíli ano, usmál se a řekl, že je rád, že učím já, že to třídu se mnou baví. Řekla jsem mu, že si toho vážím, i když v hlavě jsem si říkala, že je to zvláštní, když jsem se celou hodinu nervovala a pomalu na ně ječela, aby dávali aspoň na pár vteřin pozor. Nakonec mi ještě řekl, ať si nedělám nic z toho, že jsou hluční, že to tak nemyslí, že jsou prostě taková hlučná třída. Tohle setkání mi dalo hodně síly do příštích hodin.
945	213	biologie	3	1	2	2	2	3	3	3	Byla jsem domluvená s mou provázející paní učitelkou, že si tuto hodinu vezmu celou na starost. Hodinu na stejné téma s jinou třídou jsem viděla nedávno a měla jsem v plánu vést hodinu ve stejném duchu. Vyskytly se ale okolnosti, na něž jsem nebyla připravená a nevěděla jsem, jak se s nimi popasovat. Hodina začala, žáci se usadili. V přední lavici seděl žák (Pavel), který má nějakou poruchu a pokaždé má na hodině asistentku. Jenže zrovna tuto hodinu musela paní asistentka zrovna jít něco vyřizovat se zástupkyní ředitele. Na začátku hodiny se psala písemka, kterou jsem chystala, ale při chystání jsem nevěděla, že je bych měla udělat i nějaký jiný test pro tohoto žáka. Během práce jsem se šla zeptat provázející učitelky, jestli má mít nějaké pomůcky a bylo mi řečeno, že se ho mám jen zeptat jestli všemu rozumí. Po dopsání testu jsem začala se žáky probírat látku, Pavel ale měl co dělat aby vůbec držel pozornost. Navíc součástí hodiny bylo stříhání a lepení obrázků, což vůbec nestíhal a lepil to špatně. Takže ostatní museli čekat, než jsem za ním přišla, vysvětlila mu, jak a kam má lepit. Jelikož se to lepení vztahovalo z přiřazování zástupců k podřádům, bylo toho poměrně dost. U každého nového zástupce jsem musela celé třídě říct, kam co patří a pak jít za pavlem a vysvětlit mu to znova a ještě mu pomoct vystřihnout obrázek a nalepit. Během hodiny sebou chudák Pavel škubal, u toho vykřikoval a huhlal, což zřejmě nebyla jeho chyba, nicméně třídu to hodně rušilo a já jsem z toho byla dost vykolejená. Nakonec jsme téma hodiny samozřejmě nestihli dokončit a já jsem měla pocit, že tahle hodina, i když poctivě připravená, nakonec za moc nestála.
946	213	občanská výchova a výchova ke zdraví	4	1	2	2	2	3	3	3	Pro svou učitelskou praxi 2 jsem si tentokrát nevybrala fakultní školu v Brně, ale rozhodla jsem se kontaktovat moje „mateřské“ gymnázium, které jsem v minulosti navštěvovala 8 let. Vše proběhlo bez problémů a pod svá křídla si mě vzala moje bývalá dějepisářka a nová učitelka občanské výchovy, s kterou jsem doposud neměla tu čest. Společně jsme se domluvily, kdy budu moct chodit do jejich hodin, také jsme vytvořili harmonogram hospitací a samotné výuky a šlo se na to. První tři týdny jsem chodila pouze na náslechy. V občanské výchově se to týkalo primy a sekundy, které odpovídají šesté a sedmé třídě základní školy. A v dějepise taktéž těchto dvou tříd a k tomu ještě kvarty, což jsou deváťáci. Jsem hodně vděčná za to, že to takhle vyšlo, protože shledávám opravdu přínosným sledovat práci stejných tříd ve dvou různých předmětech pod vedením dvou různých učitelek. Ihned z prvních dvou hodin občanské výchovy jsem pochopila, že žáci svoji paní učitelku neberou s respektem, z jejich reakcí se dá soudit, že jim pravděpodobně ani nevyhovuje, jako člověk a že by chtěli mít raději někoho jiného. Paní učitelka totiž působí velmi nervózně, jde cítit, že stále někam spěchá, což je velmi pravděpodobné, neboť v tematickém plánu je ve skluzu cca o 4 hodiny. Také nenechává dětem prostor pro jejich odpovědi a prakticky celou hodinu mluví jen ona. Paní učitelka sice otázky žákům pokládá, ale přijde mi, že ji odpověď toho člověk vůbec nezajímá a pokračuje ve výkladu tak, jak si ho nachystala. Pokud zadá nějakou aktivitu ve stylu doplň do cvičení, pracujte ve skupinách, rozmysli si něco apod. Nenechává žákům dostatečný čas pro vyplnění a prakticky hned přechází ke kontrole. Následně se diví, že žáci nic nestíhají a říká jim, že jsou strašně pomalí. A jelikož některé z těch dětí znám osobně, mám od nich přímou zpětnou vazbu a vím, že toto se jim také nelíbí. Dějepis je pravým opakem. Paní učitelka, která je na této škole majoritní dějepisářkou, zde učí už cca 30 let a zbývají jí 2 roky do důchodu. Je skutečnou odbornicí na svůj obor a jde to z ní i cítit. Žáci s ní jednají s respektem, a tak jedná i ona s nimi. Má přesnou osnovu vedení hodiny, kde věnuje cca 20 minut času opakování a 25 minut novému učivu. Její přednes je velmi zajímavý, umí vytáhnout to nejdůležitější, má přesné znalosti a velmi dbá na práci s mapou. Její metody opakování jsou velmi neotřelé – u mladších žáků formou odkrývání tajenky, u starších přes vzájemné zkoušení a hodně klade důraz na ústní projev, protože shledává, že pro žáky je čím dál složitější vytvořit plynulou větu. Ze všech dějepisných hodin jsem nadšená a začínám si uvědomovat opravdu markantní rozdíl mezi výukou na základní škole oproti nižšímu gymnáziu. V minulém semestru, kdy jsem navštěvovala klasickou základní školu, jsem vše vnímala ve stylu „probereme to a bude to“. Kdežto na gymnáziu cítím velkou zodpovědnost budoucnost žáků v podobě zvládnutí maturity, protože za jejich veškeré vědomosti a znalosti odpovídám jen já a žádný jiný učitel. Také jsem zjistila, jak velký důraz je na gymnáziích kladen na různé olympiády, projekty a mimoškolní aktivity. Zkrátka, trochu mi ty růžové brýle, které jsem si v minulém semestru nasadila, padají. Nicméně, nyní mě už čeká samostatná výuka, o které bude příští reflexivní deník.
947	213	občanská výchova a výchova ke zdraví	5	1	2	2	2	3	3	3	Po třech týdnech, které jsem věnovala výhradně hospitacím jsem již nyní začala s vlastní samostatnou výukou. Jakákoliv konzultace s vyučujícími vůbec nebyla problém, obě paní učitelky mi daly poměrně volnou ruku. Musela jsem se stále držet tematických plánů, ale jak to učivo s nimi budu probírat, nechávaly zcela na mě. V dějepisu jsem každý týden učila dvě hodiny v primě a po jedné hodině v sekundě a v kvartě, v každé třídě jsem si s žáky ústně sdělila pravidla toho, co od nich očekávám a požaduji já a na druhou stranu jsem chtěla vědět já, co oni očekávají ode mne. Zde jsem se toho ale moc nedozvěděla. Co se týče výuky v primě a sekundě, pravidelně každou hodinu jsem začala tím, že jsem na tabuli namalovala teploměr s třemi prázdnými stupínky, které jsem v průběhu hodiny vybarvovala, podle toho, jak moje trpělivost s kázní žáků klesala. Ukázalo se, že to byl pro tyto dvě třídy vhodně zvolený strašák, neboť příslib písemky s náhodnými otázkami, která by nastala po vybarvení celého teploměru, je opravdu držel zpátky. V kvartě mi přišlo poměrně infantilní malovat nějaký teploměr, a tak jsem zvolila metodu tří čárek, která měla úplně stejná pravidla, u žáků se uchytila pod názvem strike out. Další metody, které jsem se během mého působení na gymnáziu rozhodla praktikovat byly: Nový vyvolávací systém – pokud jsem potřebovala na něco odpověď, žáci se nehlásili. Jejich jména jsem měla napsané na lékařských lopatkách a vždy, když jsem potřebovala někoho vyvolat, vylosovala jsem jednu lopatku. Tento systém byl pro žáky velmi atraktivní a způsoboval, že každý má po celou dobu stejnou šanci na vylosování jako ostatní. Tuto metodu jsem zvolila pro to, aby se do výuky zapojili všichni žáci. Eliminace stále se hlásících žáků – v nižších ročnících se mi stávalo, že někteří velmi snaživí a aktivní jedinci na sebe strhávali mou pozornost a já pak neměla šanci vyvolat nikoho ostatního, a tak jsem udělala to, že každý dostal na začátku hodiny 1 nebo 2 papírové koule. Každá koule znázorňovala jednu odpověď, kterou v té hodině mají a pokud už někdo odpověděl, přicházel o kuličku a pokud už nikdo neměl kuličku, nemohl v té hodině dále odpovídat. Tím se ihned na začátku hodiny eliminovali ti, co vždy vědí vše a vznikl nový prostor pro ty, kteří se obvykle moc ke slovu nedostanou. Zapojení techniky do výuky – v hodinách dějepisu nebylo propojení výuky s technikou obvyklé a v občanské výchově žáci znali pouze powerpoint. Na základě tohoto poznatku jsem se poté sama ve vlastní výuce snažila do výuky zařazovat videa, ze kterých jsme odvozovali různé dedukce nebo například i interaktivní kvízy na stránce www.kahoot.com. O každé uskutečněné hodině jsem následně mluvila s vyučující, která se hodiny účastnila jako tichý dohled. Od obou učitelek se mi dostalo velmi pozitivní zpětné vazby.
948	214	občanská výchova	1	1	1	1	1	3	1	1	Můj první kontakt se školou proběhl dle pokynů naší katedry a to 11. 10. 2018. Zjistila jsem, že ta škola, kterou jsem si vybrala, je pro mě zcela nevyhovující. Výhodou je, že zde není žádná 8. a 9. třída, takže nepřicházím do kontaktu s tou (dle mého názoru) nejvíce problémovou kategorií. Ale obrovským negativem je to, že se zde prakticky vůbec občanská výchova ani dějepis neučí. Abych viděla alespoň jednu občanku týdně, musela jsem si změnit rozvrh a návštěvy hodin dějepisu jsem musela domlouvat s jiným učitelem. Mojí průvodní učitelkou je slečna, která teprve před nedávnem státnicovala. Celkově učí druhým rokem. Každopádně, vyhýbám se předsudkům ve stylu, ona nic neví, vždyť je mladá a naopak se raduju z toho, že mě nedostala na starosti nějaká paní učitelka, co už to prakticky vzdala a jede si neustále frontální výklad. Tato škola se zaměřuje hlavně na sport, a tak minimálně třetina žáků, co sem chodí má kvůli sportu IVP a kvůli tomu je zvláštně postavená celá výuka. Ráno, když jsou některé děti na tréninku, jsou v rozvrhu hodiny, na kterých mohou chybět (Hv, Ov, Pč). Takže čas, kdy jsou děti nejvíce schopny přijímat informace, prakticky zabit a pravá výuka začíná až tehdy, kdy už děti mají třeba třetí vyučovací hodinu. A na poslední hodinu někteří odcházejí též. Zatím jsem navštívila pouze 3 vyučovací hodiny, všechny v sedmé (tedy nejvyšší) třídě. Tato třída má kapacitu 19 žáků, ale jeden den jich ve třídě bylo 14 a druhý den 12. Nedokážu si představit, jak by ta hodina vypadala, kdyby tam bylo opravdu plno (tedy 30 žáků). Když jsem přišla na svůj první náslech, nebyla jsem ani představena, což mi přišlo takové divné, každopádně jsou zde asi na praktikanty zvyklí, tak to nepovažují za potřebné. V občanské výchově praktikují výuku v kroužku, hodina byla tematicky zaměřená na charakter a emoce, celé mi to přišlo takové zvláštní, protože si myslím, že se děti za tuto hodinu nic nenaučili. Ano, řekli si, jak se mají a jací jsou, ale myslím si, že toto se hodí do nižších ročníků. Na druhou stranu to zase byla poslední hodina dne, a tak paní učitelka usoudila, že je to nejvhodnější aktivita do hodiny. V dějepise se bralo druhé stěhování národů, paní učitelka se přiznala, že dějepis není jejím vystudovaným oborem, ale obě jsme ve finále zkonstatovaly, že to v šesté a sedmé třídě nevadí. Po dětech nejdříve chtěla, aby přečetli úvodní text v učebnici a pak probíhal výklad prokládaný otázkami a odpověďmi. Popravdě, v té hodině mi chyběl nějaký úvod, bylo to takový z ničeho nic (ale teda nevím, kontext z předchozích hodin). Do této třídy chodí jeden velmi rušivý element, chlapec, velmi nadějný sportovec, ale jinak poměrně problémový žák. Má k němu docházet asistentka, ale řeší se problémy s papíry, a tak to zatím není možné. Tento hoch sedí v poslední lavici, pořád po mě pokukoval, chodí si po třídě, jak se mu zachce (paní učitelka mu něco řekne, až se to stane třeba popáté), nemá přezůvky, dva dny hledal deníček, a přitom ho měl v lavici, vykřikuje, ptá se na věci mimo výklad. Je to zkrátka takové živé a hlučné dítko. Z těch třech hodin, co jsem viděla zatím nemůžu dělat závěry, ale těším se, co bude dál a už se těším na další hodiny, co mě čekají.
949	214	občanská výchova	2	1	1	1	1	3	1	1	Ve škole už se začínám docela orientovat, všichni (praktikanti a učitelé) jsme si našli svůj rytmus, jak pracovat a vzájemně se tolerovat v tom extrémně malém prostoru celé školy. Každý pátek chodím na hodinu Ov do 7. třídy, čtvrtek trávím přípravou tandemů nebo výuky a v pátek jsem v 6. třídě přítomna v hodině dějepisu. Už mám za sebou první dvě tandemové výuky v hodině dějepisu v sedmé třídě, myslím si totiž, že samotné hospitace mi už nic nového nepřinesou. Zjistila jsem, že mě stát před třídou zcela naplňuje a těší mě každý zájem jakéhokoliv žáka. Jako první jsem před ně nastoupila s úvodem do učiva o Velké Moravě, určitě budu metodu kladení otázek a doptávání využívat častěji, protože pomocí mých otázek: proč si myslíte, co byste řekli, jak to bylo předtím, tipněte si atd., jsem navodila atmosféru příznivou pro přijímání nových informací. Už se nebojím a klidně si příště troufnu i na výklad učiva jako takový. V další hodině jsem měla také úvodní aktivitku, a to pohybovou, žáci se měli rozdělit na 2 týmy a přenést papírky s různými událostmi přes celou třídu a následně je seřadili v chronologické posloupnosti. Podle jejich reakce jsem poznala, že nic podobného ještě nezažili a bavilo je to, i přes to, že to neměli dobře. Já jsem si ve své naivitě myslela, že je to úplně normální, jednoduchá a docela stereotypní hra, jenže po jejím uskutečnění jsem si uvědomila, že tak se to jeví jen mě, protože to běžně používám ve skautu a že to prostě někdo jiný nezná. Určitě musím něco podobného zařadit ještě jednou. Abych ale nebyla zase až moc pozitivní, musím podotknout, že si začínám všímat i určitých nedostatků. Je opravdu poznat, že paní učitelka, která si mne vzala pod svá křídla, není dějepisářka. A myslím, že to vidí i děti. Někdy totiž dělá, že neslyší jejich otázky, myslím si, že je to proto, že na ně nezná odpověď. Také mi přijde, že nevyužívá veškerého potenciálu, který v sobě tyto děti mají. Děti jsou aktivní, vykřikují a mnohdy jsou to opravdu blbiny a mě moc nevyhovuje, jak na to paní učitelka reaguje. Předvádí před nimi docela obstojnou hereckou show, jak se hroutí z jejich neznalosti. Ztrácí tím strašně moc času. Já bych to zpracovala ve stylu: „Dobrý pokus, ale vymysli něco jiného.“ Ale to je prostě asi jenom věc vkusu a stylu učení. Nicméně už se těším na další hodiny, na to jak dostanu větší šanci se zapojit a taky třeba na to, že mě potká nějaký neúspěch a já si uvědomím, že moje růžové brýle jsou až moc růžové a já do nich budu muset pustit i jinou barvu.
950	214	občanská výchova	3	1	1	1	1	3	1	1	Ve škole už jedeme v zajetých kolejích. Někteří praktikanti už také svou praxi ukončili, a tak je v kabinetě více prostoru. Prakticky už něco dělám v každé hodině. V dějepisu mám hotové všechny tandemy a v jedné hodině jsem učila už úplně sama. V občanské výchově jsme z nedostatku času tandem přeskočili a už jsem 2 hodiny odučila už úplně sama. Je to neuvěřitelné, jak moc mě to naplňuje, přijde mi, že mě děti berou, že je to semnou baví a že si z těch hodin i něco odnáší. Zvládám jim odpovídat na jejich dotazy, ale přiznávám, že musím být na hodinu předem připravená. Bez přípravy bych to určitě nezvládla. K šesťákům chodím na dějepis v pátek. Jsou neuvěřitelně hodní. Už jsem s nimi psala i test. Pan učitel je semnou spokojený, moc se mu líbí můj styl výuky. Vždycky tam semnou je a píše si poznámky, které semnou po hodině probírá a říká mi, co si myslí, že je fajn a naopak co by šlo ještě zlepšit. Je to první člověk na světě, který mi řekl, že bych ještě mohla zvýšit hlas. Na těch šesťácích se mi líbí, jak se dokáží zapálit pro věc a bez problémů se drží pokynů. Dneska semnou dokonce spolupracoval i ten klučina, který obvykle celou dobu jen mlčí a vypadá, že nevnímá. Stačilo se jen zeptat, na něco, co zná. U sedmáků je trochu víc zlobilů, ale když se nejede jen pouhý frontální výklad a sem tam se zařadí i něco, co neznají a zabaví je to a ukáže jim to učivo i z jiného pohledu, dokáží spolupracovat a nakloníte si je na svou stranu. Strašně mě zahřálo u srdce, že mi jeden z těch kluků sedmáků řekl, že budu dobrá učitelka, protože mám dobré nápady. A když jsem přicházela do třídy, tak se zaradovali a řekli: „Jé, paní učitelka!“ Aby ale tento zápis nezněl moc pozitivně nebo tzv. „nesmrděl samochválou“, jeden problém nebo stav mě docela tíží – paní asistentka v sedmé třídě. Jedná se o bývalou středoškolskou profesorku, která si v důchodu touto formou přivydělává. V minulé hodině jsem žákům popisovala, proč slavíme sedmnáctý listopad a jeden z žáků se mě následně zeptal, co si myslím o komunismu. Já jsem mu chtěla začít odpovídat ve stylu, můj názor ti řeknu, ale neber ho jako bernou minci, komunismus dnes s dříve se liší. Jenže jsem se k tomu ani nedostala, protože paní asistentka řekla: „Politika do školy nepatří!“ Nacházeli jsme se v hodině Ov. Na to jsem jí já opáčila: „Ale ano, já si myslím, že do školy patří.“ A ona zase, že ne. Tím byla celá ta situace ukončena, protože jsem se před dětmi neodvážila s ní vést dialog a koneckonců, jsem tam přeci jen „malý pívo“. Všechno jsem pak řekla paní třídní učitelce, která zrovna v té hodině nebyla. Zajímalo mě, jak se jí s paní asistentkou spolupracuje, protože podobných rušivých zážitků mám víc. A paní třídní mi jen řekla: „Víš, asistentů je málo, do jedné třídy jsme asistentku hledali dokonce rok a půl. Nemůžeme si stěžovat.“ A to mě strašně rozmrzelo. Přijde mi, jako by si spolu ani nikde nesedly a neřekly si společně, co budou po sobě v hodinách chtít, jak by měla vypadat jejich spolupráce a podobně. Až já budu jednou učit a budu ve třídě asistentku mít, rozhodně to udělám, budu jí brát jako plnohodnotného partnera a budeme společně spolupracovat a vzájemně se nerušit. Taky se začínám docela orientovat, všichni (praktikanti a učitelé) jsme si našli svůj rytmus, jak pracovat a vzájemně se tolerovat v tom extrémně malém prostoru celé školy. Každý pátek chodím na hodinu Ov do 7. třídy, čtvrtek trávím přípravou tandemů nebo výuky a v pátek jsem v 6. třídě přítomna v hodině dějepisu. Už mám za sebou první dvě tandemové výuky v hodině dějepisu v sedmé třídě, myslím si totiž, že samotné hospitace mi už nic nového nepřinesou. Zjistila jsem, že mě stát před třídou zcela naplňuje a těší mě každý zájem jakéhokoliv žáka. Jako první jsem před ně nastoupila s úvodem do učiva o Velké Moravě, určitě budu metodu kladení otázek a doptávání využívat častěji, protože pomocí mých otázek: proč si myslíte, co byste řekli, jak to bylo předtím, tipněte si atd., jsem navodila atmosféru příznivou pro přijímání nových informací. Už se nebojím a klidně si příště troufnu i na výklad učiva jako takový. V další hodině jsem měla také úvodní aktivitku, a to pohybovou, žáci se měli rozdělit na 2 týmy a přenést papírky s různými událostmi přes celou třídu a následně je seřadili v chronologické posloupnosti. Podle jejich reakce jsem poznala, že nic podobného ještě nezažili a bavilo je to, i přes to, že to neměli dobře. Já jsem si ve své naivitě myslela, že je to úplně normální, jednoduchá a docela stereotypní hra, jenže po jejím uskutečnění jsem si uvědomila, že tak se to jeví jen mě, protože to běžně používám ve skautu a že to prostě někdo jiný nezná. Určitě musím něco podobného zařadit ještě jednou. Abych ale nebyla zase až moc pozitivní, musím podotknout, že si začínám všímat i určitých nedostatků. Je opravdu poznat, že paní učitelka, která si mne vzala pod svá křídla, není dějepisářka. A myslím, že to vidí i děti. Někdy totiž dělá, že neslyší jejich otázky, myslím si, že je to proto, že na ně nezná odpověď. Také mi přijde, že nevyužívá veškerého potenciálu, který v sobě tyto děti mají. Děti jsou aktivní, vykřikují a mnohdy jsou to opravdu blbiny a mě moc nevyhovuje, jak na to paní učitelka reaguje. Předvádí před nimi docela obstojnou hereckou show, jak se hroutí z jejich neznalosti. Ztrácí tím strašně moc času. Já bych to zpracovala ve stylu: „Dobrý pokus, ale vymysli něco jiného.“ Ale to je prostě asi jenom věc vkusu a stylu učení. Nicméně už se těším na další hodiny, na to jak dostanu větší šanci se zapojit a taky třeba na to, že mě potká nějaký neúspěch a já si uvědomím, že moje růžové brýle jsou až moc růžové a já do nich budu muset pustit i jinou barvu.
951	214	občanská výchova a výchova ke zdraví	4	1	1	1	1	3	1	1	Pro svou první reflexi jsem si vybrala situaci přímo z výuky. V šestém ročníku jsem ve VKZ učila Poruchy příjmu potravy (PPP). Jakmile jsem se dostala k části, kde jsem mluvila o bulimii a že při ní dochází k záchvatům přejídání a následně zvracení se mi přihlásila dívka s tím, že ona taky zvrací. V tu chvíli mě trošku zamrazilo a začala jsem se ptát dívky, jak je to zvracení časté, zda o tom rodiče vědí. Ona tvrdila, že rodiče o tom informovaní jsou a vědí to, že jí nedělá dobře úprava nějakých potravin, na co není zvyklá. Proto než aby to složitě trávila, tak to raději vyzvrací. V hodině už jsme tu situaci více nerozebírali a pokračovala jsem dál ve výuce. Potom jsme se domluvily s výchovnou poradkyní, že si s ní o tom ještě zkusí promluvit. Takovou reakci jsem opravdu nečekala a situace v hodině mě velmi zaskočila.
952	214	občanská výchova a výchova ke zdraví	5	1	1	1	1	3	1	1	Výběr konkrétní situace pro druhou reflexi bylo poměrně těžké, jelikož si nevybavuji žádnou situaci, která by ve mně zanechala něco, o čem bych se chtěla nebo měla vyjadřovat v rámci reflexe. A tak možná popíši své celkové pocity z praxe. S průběhem praxí už jsem se svými spolužačkami několikrát probírala téma asistentské praxe. V průběhu jsem zjistila, že vlastně nemám s dětmi a celkově se situacemi ze školy žádné negativní zkušenosti. A tak si říkám, že na jednu stranu je teď vše zalité sluncem, avšak na stranu druhou nevím, jestli je to úplně dobře. Protože mám strach a zatím si nedokážu představit, jak bych tyto nepříznivé situace řešila a nemám tak možnost si vyzkoušet jednotlivé postupy. Možná, kdyby taková situace nastala, už bych tak eliminovala nějaké nevhodné postupy, kterým bych se měla v budoucnu vyvarovat…
953	215	občanská výchova	1	1	1	1	1	1	1	1	Nastoupil jsem na praxi 11. 10. 2018. Nebylo možné nastoupit ve stanovený čas (7:45), neboť škola v Mysločovicích začíná již od 7:20. Se zástupcem ředitele a zároveň jedním z mých provázejících učitelů byla skvělá domluva. Dostal jsem instrukce, které dny a hodiny mám chodit, přiblížil jsem mu činnosti, které bych na praxi měl zvládnout. Seznámil mě s učiteli, se kterými budu přímo praxi vykonávat, proškolil mě v BOZP. Další den, tedy v úterý 12. 10. 2018 jsem nastoupil nejprve na hodinu občanské výchovy, nebo přímo na naší ZŠ je to Výchova k občanství. Domluvil jsem se se všemi učiteli, že nejprve chci začít s náslechy a až po několika hodinách, co se se třídami seznámím, s jejich klimatem, problémy a dovednostmi, teprve pak si vyzkouším sám vyučování. A to tak, že řeknu daným učitelům, že jsem připraven, oni mi zadají téma hodiny, já si jej zpracuji, předložím učitelům, ti k tomu řeknou vlastní názor, případně doplní chybějící nebo neúplné informace a teprve pak budu sám vyučovat. Hodina Výchovy k občanství probíhala poměrně dobře. Jediný problém byl, že ji vedl nový učitel, který je ještě mladý. Proto v případě nepozornosti dětí nezvyšoval hlas a byl málo důrazný. To může být na jednu stranu pozitivum, ale v tomto případě určitě negativum. To z toho důvodu, že učil v 8. třídě. Žáci, jakožto „puberťáci“ nevěnovali jeho výkladu větší pozornost. Sám jsem si tedy řekl, že já chci vést v této třídě výuku jinak. S větším důrazem. Další přestávku jsem probíral s učitelem Zeměpisu, že čtvrteční hodiny budou probíhat u 6. A a 6. B. To může být výhoda, neboť mi řekl, že je to dobré pro srovnání. Jedna ze tříd je spíše málomluvná, zahloubaná, ale zato odpovídá správně, naopak druhá třída, že ráda mluví, dá se s ní skvěle pracovat, ale ne vždy odpoví správně. A jelikož byl čtvrtek, byl jsem v obou třídách. Učitel měl naprostou pravdu. Navíc žáci probírali dle RVP a ŠVP poměrně náročné téma na dětskou představivost a to souřadnicový systém (poledníky a rovnoběžky) a opakovali práci s atlasem (vyhledávání v něm). Učitel měl dobře zpracované téma, vedl hodinu skvěle, ale překvapilo jak jeho, tak mě, že materiály se lišily. Děti pracovaly s atlasy a asi 70% třídy mělo novější vydání a 30% starší vydání. Problém byl v tom, že při sestavování zadání učitel udělal chybu, pracoval pouze s novým vydáním a neověřil si tytéž informace ve starém. Žáci se starými atlasy proto nemohli v rejstříku pojmů nalézt některé místa a informace a problém byl na světě. Proto pro mě bylo výzvou stoupnout si z lavice a místo náslechů pomoci učiteli, kdy jsme dětem se starými atlasy radili a pomáhali jim. Učitel byl mou pomocí nadšen, omlouval se mi, ale bylo vidět, že je moc rád, neboť s tímto nepočítal. U druhé třídy už byl prozíravější. Rovnou dětem řekl, které pojmy nemají hledat, protože ve starých atlasech uvedeny nejsou. Ale opět nastala úsměvná situace, kdy část žáků nedávala pozor, a tyto pojmy ve starých atlasech hledaly. Už jsem věděl, že v tu dobu musím být opět nápomocný. Žáci díky tomuto kroku učitele byli pečlivější a hodina již probíhala dřív. No, chybami se člověk učí. Dívky v zadní lavici byly poměrně ztracené, protože na malé mapě ve školním atlase nemohly najít některé drobněji napsané názvy měst, nicméně díky tomu, že jsme jako učitelé již byli na třídu dva, práce šla skvěle a i děti si všimly spolupráce. Tyto hodiny se dají považovat za výuku v tandemu. Po hodině jsme si s provázejícím učitelem udělali takovou zpětnou vazbu, řekli jsme si, že on musí pro příští rok předělat materiály. Já jsem řekl, co se mi líbilo a společně jsme se domluvili na další hodiny na příští týden. Takové špatné se mi zdá, že budu více v hodinách zeměpisu, neboť ty probíhají 2 ve čtvrtek a 2 v pátek, zatímco hodina k OV je pouze 1 v pátek. Ostatním nestíhám kvůli studiu.
954	215	občanská výchova	2	1	1	1	1	1	1	1	Byl jsem na hodině zeměpisu v 6. třídě a ještě dvě hodiny potom mi to hlava nebere. Žáci se už 4. hodinu věnují zeměpisné síti a dosud tomu nerozumí. Stačí, aby se jich učitel zeptal kde je na mapě jih, a někteří jsou zcela ztraceni. Jak je možné, říkám si, že to neví? Jak je možné, že při zadávání úkolu učitelem nedávají pozor a pak klidně dvacet minut jsou schopni dělat jiné cvičení na úplně jiné straně v učebnici? Jo, přesně to se mi stalo. Učitel vrtěl hlavou a já jsem už na dva žáky sedící u okna a s hlavami dutými jako bambus téměř křičel. Říkám si, je ten problém ve mně? Ještě teď se cítím z hodiny, ve které jsem měl zatím jen náslech zcela vyčerpán. Hlava mi to nebere. Učitel rezignoval a v kabinetě se mi svěřil, že tato dvojice žáků prostě v hodině sedí a dělá jen to, co sama chce. Tedy pokud ti dva vůbec poslouchají pokyny učitele. Říkám, si jestli mám snad já takové nároky. Pochybuji nad sebou a zuřím. To byla i má generace na takové úrovni? Má s tím něco společného ta slavná inkluze? Přemítám si těch pár zásadních momentů z dnešního vyučování v hlavě. Trápí mě to. Jasně, kdyby šlo o zeměpis pro pokročilé, neřeknu ani ň. Ale aby žačka v 6. třídě netušila, kde je jih? Bojím se, normálně se bojím další hodiny. Učitel mi ukázal, že už je asi čtyři hodiny s učivem ve skluzu, ale že toto je jedna z nejdůležitějších znalostí pro život a že se nevzdá. To mi dává naději. Na druhou stranu jsem s ním šel do kabinetu, kde praštil přípravou o stůl a vyjádřil se několika sprostými slovy. Normálně bych to odsoudil, ale dnes to chápu. Vidím, že problém není jen ve mně. Někdy je to na palici a jde vidět, že to i učitele trápí. Dopadnu takto také? Nevyhořím? A znovu je tu ta nálada, kdy si říkám, jestli na to mám. A kdo za to může? Já? Učitel? Děti? Jejich rodiče? Můžeme se tu obviňovat navzájem, ale to asi nebude ta správná cesta. Další učitelka přišla do kabinetu a říká „2 x jsem jim řekla, napište si nadpis. Za chvíli se mě půl třídy zeptalo, jestli je dnešní hodina bez nadpisu. Já se jen otočila k tabuli a bouchala hlavou o tabuli v beznaději“. Na jednu stranu jsem se smál, všichni se smáli, jak to bylo vtipné. Na druhou strnu je to znovu beznaděj a obava co mě to vlastně čeká v budoucnu. Neprojeví se u mě náhodou díky takovým zkušenostem syndrom vyhoření? Neukončím tuto kariéru hned na začátku? Pocity se ve mně mísí a nedokážu přesně zformulovat co se to ve mně vlastně děje. Možná s odstupem času přijdu na to, jak tyto zážitky ventilovat. Možná přijdu na to, jak se s takovými dětmi nezbláznit a třeba je i něco málo naučit. Naděje umírá poslední. Tato práce je posláním, není to o platu. Ale je i mým posláním? Po dnešku nevím. Ztratil jsem tu pevnou půdu pod nohama. Snad ji brzo najdu. To je každý učitel v beznaději? Za poslední dva týdny vídám pořád stejné výrazy učitelů. Ve třídách a na chodbě kamenný výraz, přijdou do kabinetu, s tím, jak se za nimi zaklapávají dveře, odhazují své materiály, otevírá se jim pusa a chrlí ze sebe to, jací v té a té třídě sedí s prominutím idioti a všem učitelům v místnosti doslova chrlí nejnovější zážitky. Ostatní se smějí, přikyvují a dávají a pravdu. V tu chvíli je mi těch dětí líto, že je učitelé, snad a doufám jejich vzory za zavřenými dveřmi shazují. Ale jakmile opět sedím ve třídě, někdy si říkám, jestli sedím na normální základce nebo na pomocné a že bych znovu zavedl tělesné tresty. No jo, dnes bylo moc zážitků a žádná sranda. Ta to opravdu není. Za týden mám už učit a místo toho, aby mě dnešek uklidnil, tak jsem plný novým dojmů a poměrně zlých zážitků z dnešního dne.
955	215	zeměpis	4	1	1	1	1	1	1	1	Nastoupil jsem na další praxi. Pro tento semestr jsem si zvolil fakultní základní školu Horníkovu v Brně. Šlo mi především o splnění předpokladů pro úspěšné absolvování tohoto předmětu. Jistě, upřednostnil bych znovu školu v místě, odkud pocházím, kam jsem sám chodil na základní školu a více či méně tam mám již přislíbené místo. Na druhou stranu to ale beru pozitivně. Podívám se někam jinam, zažiji nový systém, nové lidi, jiné žáky a jejich nároky. Na praxi jsem nastoupil 13. 3. 2019. Ještě týden předtím jsem se tam byl oficiálně představit, domluvit se, nechat se proškolit z bezpečnosti práce a zjistit základní informace. Trochu jako mínus bych hodnotil, že mi byli doporučeni učitelé, ke kterým bych měl chodit do výuky, ale oslovit jsem je musel sám. Dále mi pan zástupce přidělil i několik předmětů, konkrétně informatiku a dějepis, abych si prý osvojil i mezipředmětové vztahy. Proto jsem ještě posléze psal panu docentu Knechtovi, jestli v tom nevidí problém. Tato organizace se mi zdála poněkud chaotická a moc se mi nelíbila, nicméně jsem byl vhozen do vody rovnýma nohama. Musel jsem začít plavat. Vyznat se ve škole byla taky pěkná sranda. Tmavé uličky, třídy, které vypadají totožně a jediné podle čeho jsem se orientoval, bylo schodiště. To jsem bral jako výchozí bod ať už jsem šel kamkoli. Se všemi učiteli jsem se prostřednictvím emailu domluvil. 13. 3. jsem tedy nastoupil, věděl jsem jen rámcově kde, kterého učitele mám hledat. Ještě jsem zde nezmínil, že sice pod dozorem dvou učitelů, nicméně chodím do hodin celkem ke čtyřem učitelům, jejichž aprobace se kříží. Vyhledal jsem tedy učitele, domluvil se na základech, že bych si vzal první dva týdny jako náslechové a poté bych se sám ujal vyučování. Opět mě znovu trochu vyvedl jeden z učitelů z míry, když hned na mé první návštěvě mi začal vykládat, že má něco s nohou, že půjde na úrazovku a že za něj možná budu zastupovat. No, nevím, co by se honilo v hlavě vám, ale já měl v hlavě dost smíšené pocity. Tentýž učitel je mi snad nejméně sympatický. Většinou na první dojem nedám, ale celkem se mi zatím potvrdil. Tento učitel musí mít ve třídě ticho, kázeň, nebojí se zakřičet a styl výuky, kterou vede se nijak jinak než frontální nazvat ani nedá. Ono probírat jih Afriky stylem otevřít školní atlas a předčítat žákům stát po státě, jejich hlavní města, kdy žáci tiše sedí a zapisují, není podle mě styl výuky, ale umění předčítat, které si většina z nás osvojuje už v prvních třídách na základní škole. Nechci být zaujatý a tak si pořád říkám „klid“. Jiní učitelé a jejich hodiny se mi zdají poměrně dobré. Výchova k občanství se učí jiným stylem, než na který jsem byl zvyklý na předchozí základní škole, což se mi trochu líbí. Zatím jsem byl pouze na hodinách zeměpisu jen u jednoho učitele, takže jsem docela zvědavý, co se bude odehrávat v ostatních hodinách. Od spolužáků jsem se nicméně dozvěděl, že ostatní mí učitelé jsou „v pohodě.“ Co se týká žáků, ti mi připadají úplně v klidu a smíření s tím, že tam mají zase někoho nového. Všiml jsem si žáků, jichž se týká inkluze ve třídách, které budu učit. Někteří jsou výrazně „pomalejší“, ale jeden mě mile překvapil a naopak po stránce intelektu výrazně exceluje. Ještě se mi zdálo úsměvné, když za mnou o přestávce přišla jedna paní učitelka, jejíž jméno neznám, že i když jsou fakultní škola a každý semestr se jim studenti na praxích z PdF mění, ještě nikdy neviděla, aby se tolik žaček z vyšších ročníků zajímalo o jediného studenta. No, smála se a já taky. Co na to říci, že?
956	215	zeměpis	5	1	1	1	1	1	1	1	Lámal jsem si hlavu, o čem budu psát. Ve škole se odehrává tolik zajímavých situací, že snad ani nevím, kde začít. Na ZŠ v Brně jsem byl zatím jen párkrát, ale zažil jsem už několikrát jak hodiny, ze kterých jsem byl úplně a zcela nadšen, tak hodiny, o kterých bych řekl, že byly přinejlepším dost špatné. Zažil jsem situace, kdy učitelé byli úplnými profesionály a také situace, kdy učitelé byli profesionálně znemožněni. Vedl jsem hodinu zeměpisu. Učitel, který také učí zeměpis a má mě na starosti jede starou dobrou „frontálku“. Vejde do třídy, patnáct minut „problábolí“ o ničem, jaké je venku počasí, jak hrála Kometa, co mají dnes na oběd a že on to nejí a že má radši ono, mezitím seřve čtyři žáky, kteří mu zrovna nepřizvukují a dělají jakoukoli jinou činnost. Po patnácti minutách si uvědomí, že to vlastně je hodina, vytáhne nástěnnou mapu Asie, žáky seřve, že nemají vytáhnuté sešity a atlasy. Pozor začíná velmi oblíbená hodina sypání pojmů, které vyčítá z mapy! Mně to přišlo až komické. Žáci nevěděli co dřív, jestli si zapisovat, nebo hledat prstem v mapě, učitel křičel na půlku žáků, proč si nezapisují a na druhou půlku, proč neukazují prstem v Atlase. Takto probíhala převážná část hodiny. Když odpočítáme úvodních patnáct minut „tlachání“, dvacet minut „nalívárny“ informací, máme hned 35 minut z vyučovací hodiny v čudu. Ve zbylých deseti minutách se doptával žáků na informace. Ti často vůbec netušili, co po nich učitel chce. Když odpověděli špatně, ještě se jim vysmál. Dobře odpovídal pouze jeden žák, toho učitel neustále chválil. Nutno zde zdůraznit, že ve třídě byli 4 žáci, kterých se týkala inkluze. Takže zatímco probírala tato „frontálka“, jeden žák se postavil, šel se vysmrkat ke koši. Tuto činnost jsem mu stopoval a trvala přesně 6 minut. No, co vám budu povídat, něco naprosto neuvěřitelného. Na další hodině, kterou jsem měl už v této třídě vést, jsem si řekl, že taky schválně nasadím stejný styl, jaký má můj vedoucí učitel. Řekl jsem si, že třeba uvidí chyby, které sám dělá. Že je prostě blbost učit žáky takto. Vyvaroval jsem se schválně zbytečnému „tlachání.“ Celou hodinu jsem vedl jinak stejně. Během hodiny jsem schválně dal žákům, aby našli v Atlase Černé moře. To se jim nepovedlo a tak jsem jim napověděl, že mají vzadu v Atlase rejstřík pojmů. 90% třídy na mě „čumělo“ jak zjara. Učitel byl vzteky rudý, ale ani nedutal. Hned po tom, co jsem skončil a vysvětlil jim (sedmákům) základy práce s rejstříkem (což jsem některým žákům vysvětloval i deset minut) se slova ujal učitel a seřval je. Vtipné na tom všem bylo, že při zpětné vazbě mi řekl, že se stydí, že žáci neumí pracovat s Atlasem, že ho to samotného překvapilo a z mojí strany takto frontálně vedená hodina je naprosto super, že nemá žádné výtky. Prý loni u něj byla studentka z naší fakulty, se kterou měl problém, neboť žákům rozdávala pracovní listy a to podle něj je naprostá blbost. Odkýval jsem mu to všechno a těším se, až tato trapná zkušenost skončí.
957	216	speciální pedagogika	1	1	1	2	1	2	1	1	Obava a strach z neznámého. To se mi vybaví jako první, když si vzpomenu na svoji první hodinu praxe. Sice jsem na práci s dětmi zvyklý, věnuji se jí již několik let, ale ještě nikdy jsem neseděl 3 hodiny ve třídě a nepozoroval, jak někdo učí. Hodina začala vcelku divoce. Paní speciální pedagožka si vyzvedla vybrané děti z hodiny (jedná se vždy o žáky s nějakou formou SPU) a usadila si je na obvyklá místa. V tuto chvíli mě děti poprvé zaregistrovaly. Zprvu jsem se obával, že pro ně budu „nová atrakce“, která bude mít neblahý dopad na chod hodiny. No a musím přiznat, že se mé obavy potvrdily. I když si paní učitelky nesmírně vážím a myslím si, že s dětmi odvádí skvělou práci, tak s kázní byl trošku problém. Alespoň ze začátku. Protože jsem byl „ novinka“, tak se chtěli všichni předvést. Neustále někdo vykřikoval a vždy sledoval moji reakci. Občas jsem se musel vážně zasmát, což mě zpětně kvůli kázni a paní učitelce mrzí. Ale nemohl jsem si pomoct, pár individualit bylo vážně vtipných. Po dvaceti minutách, kdy se děti dostatečně „vyblby“ a já se naučil na ně nereagovat, mohla započíst řádná výuka. Zde musím opět smeknout před paní učitelkou. Nevím, jestli na tuto práci budu mít někdy trpělivost. Když se Emilek snad po dvacáté zeptal na stejnou otázku, měl jsem chuť vybuchnout. Ne však paní učitelka, ta mu to znovu láskyplně zopakovala a jelo se dál. Překvapilo mě, že děti jevily o učivo enormní zájem. Nevím, jestli to bylo mnou a jejich snahou se předvést, ale neustále se někdo hlásil a dychtil odpovědět na otázku právě on, i když to byl totální nesmysl. Další překvapující fakt byl ten, že děti kladly mnoho dotazů proč, jak, co atd. Celkem nářez. S blížícím se koncem hodiny děti začaly opět zlehka vyrušovat. Přisuzuji to únavě. Byla to přece jen už čtvrtá hodina, navíc jsem pozoroval třetí třídu, kde jsou děti ještě malé a není snadné udržet koncentraci po celou hodinu, obzvlášť, když se na vás dívá někdo zcela nový. V tuto chvílí se opět projevila genialita paní učitelky a zařadila postřehovou hru, po které následoval odchod do třídy. V podobném duchu probíhal celý zbytek dne. Změna přišla až další den, ale to je zase jiný příběh, konkrétně na Reflexivní deník vol. II
958	216	speciální pedagogika	2	1	1	2	1	2	1	1	Jaké to je být součástí výuky a přitom ji nijak neorganizovat a ani do ni nezasahovat jsem si vyzkoušel na minulých hodinách. Nyní nastal čas zkusit tandemovou výuku. Ještě předtím, než vám popíši své dojmy z tandemu, tak si dovolím malé zhodnocení náslechů. Ze začátku jsem byl spíše skeptický a neměl jsem od toho žádné valné očekávání. Spíše jsem se domníval, že budu působit jako rušivý element, který má na průběh hodiny negativní vliv. A taky tomu tak bylo. Alespoň ze začátku. Pro děti jsem byl něco nového a měly nutkavou touhu se předvést, což chápu, nevím, jestli bych byl jiný. Po nějakém čase došlo ke změně. Už jsem pro ně nebyl atrakce a vše se vrátilo do zaběhnutých kolejí. Na základě toho, jsem si mohl utvořit obrázek, co taková práce všechno obnáší, zda by mě bavila a chtěl bych ji doopravdy dělat. Musím objektivně přiznat, že zatím nevím. Práce s dětmi je super o tom není sporu, ale toho papírování, formalit a nevím čeho všeho ještě, je strašně moc. Ale nyní už k mé tandemové výuce. Na tandemové vyučování jsem se doopravdy těšil. Jen sedět a dívat se je sice velice poučné a ani ne nic náročného, jen je to po čase pekelná nuda. Oproti tomu tandemová výuka je něco zcela jiného. Byl jsem tedy pln očekávání. Abych se neztrapnil a nepůsobil na svoji „kolegyni“ jako naprostý šašek, co neví, co má dělat, tak jsem si nějaké cvičení dopředu přichystal. Hodina probíhala velice poklidně. Na začátku se hrála rychlá hra, kde měly děti za úkol poskládat obrazec. Něco jako takové puzzle. Zde jsem se poprvé dostal do „akce“. Žáčkovi, kterému to moc nešlo, jsem měl za úkol pomáhat. No jo ono se řekne pomáhat, ale je velice důležité mu jen ukazovat cestu a nechat ho aby na to přišel sám. Což se samozřejmě v moji horlivosti nestalo. Byl jsem zkrátka přemotivován a úkol jsem udělal prakticky za něj. Naštěstí jsem si to uvědomil hned po skončení daného úkolu a vícekrát se to již neopakovalo. Dalším mým úkolem bylo číst se dvěma žáčky, zatímco se paní učitelka věnovala speciálně jednomu. Tohoto úkolu jsem se zhostil také s vervou, ale naštěstí jsem se vyvaroval chyb z předchozího úkolu a myslím si, že jsem to udělal přesně tak, jak by se mělo. Posledním mým úkolem bylo říkání slov a dbát na to, aby děti říkaly stejná slova po písmenku. Věřím, že toto cvičení jsem taky zvládl se ctí. Závěrem malé zhodnocení. Tandemová výuka je sice náročnější než jen náslech, ale je také více zábavnější a věřím, že se při ní také mnohem více naučím.
961	217	biologie	3	1	1	2	1	1	1	1	Pro třetí reflexi jsem si vybrala situaci, kdy jsem suplovala v pátek poslední, tedy šestou hodinu tělocvik. Jelikož už jsou děti na druhém stupni, tělocvik mají rozdělený, proto jsem měla na hodině pouze dívky z šestých ročníků. Protože jsem v tom týdnu, byla ještě nemocná a nemohla jsem naplno mluvit, trochu mě ta situace už předtím, než nastala hodina děsila. Ne, že bych na děti chtěla celou hodinu křičet, ale jelikož je tělocvik uvolněnější hodina, kde žáci pouze nesedí v lavicích je ta hodina možná na hlasivky trochu náročnější. Dívky z „mé třídy“, tedy žákyně z 6.B, kde pomáhám, jako asistentka už věděly, že je na tělocvik dnes budu suplovat já a ptaly se mne, co budeme dělat, ptala jsem se jich, jestli by se jim líbilo, kdybychom si zatancovaly zumbu, dívky s nadšením souhlasily. A tak jsem si do přípravy tělocviku připravila i na část hodiny tancování zumby. Jakmile zazvonilo, dívky se nahrnuly do šaten. Až se všechny převlékly, mohla začít hodina. Na začátek jsem se druhé třídě představila, protože jsem si nebyla jistá, jestli už mě všechny znají, poté jsem jim ve zkratce řekla, co je dnes čeká včetně krátké lekce zumby. Jen jsem se zmínila, že si dnes něco málo zatancujeme jedna z dívek z 6.A začala protestovat, že tancovat určitě nebude. Na to jsem dodala, že to nebude celá hodina a že se nemusí bát, protože to nebude nic složitého a je to jen pro zpestření hodiny. Potom jsem dívkám na úvod vysvětlila jeden typ honičky, aby se trochu zahřály, poté jsme se společně protáhly a vysvětlila jsem jim první hru. Když hrály první hru, přemýšlela jsem, jestli jsem udělala správně s tím, že si zatancujeme zumbu, chtěla jsem, aby se hodina líbila všem, ale už to nešlo změnit, protože dívky z 6.B se na tancování těšily a rušit krátkou lekci zumby kvůli jedné dívce mi přišlo nesprávné. Jakmile jsme dohrály hru, došlo na část, kdy se naučíme pár kroků ze zumby. Dívky z 6.B se všechny natlačily do prvních řad. aby dobře viděly, dívky z druhé třídy byly za nimi a zmiňovaná dívka, která protestovala již na začátku se přesunula až nakonec tělocvičny, strhla sebou už i pár dívek ze své třídy. Po prvních krocích, kdy až na zmíněnou zadní řadu všichni dělaly, co mají a podle ohlasů a otázek ve stylu: „paní učitelko a nechcete nás mít na tělocvik pořád?“, jsem si říkala, že se jim hodina asi i líbí, jsem se nakonec rozhodla k poslední řadě vystoupit se slovy, že vím, že je všechno v tělocviku nemusí bavit a že po skončení lekce mohou vybrat jaká hra bude následovat. Potom jsme si naučenou část párkrát zopakovaly a zatancovaly znova, kde poslední řada dělala všechno jenom ne tancování. Jak tato část hodiny skončila přešla jsem k nim s tím, co si tedy zahrajeme, dívky řekly, že neví, že nebudeme dělat nic. Tak jsem se zmínila o tom, že v tělocviku nic dělat nejde protože, to bych jim potom musela do žákovské napsat, že necvičila, že v tělocviku nic nedělat prostě nejde. Na to jsem jim řekla, že si teda zahrajeme hru jiného typu a dívky už zase při hře postávaly v kraji tělocvičny. Jejich chování jsem přestala věnovat pozornost, ale v hlavě jsem si přemítala, co s nimi mám dělat. Na závěr hodiny následovalo protažení, kdy jsem konstatovala, že dívky ze zadní řady, se mohou v klidu zase postavit ke kraji tělocvičny, protože nemají co protahovat, jelikož je z toho nic nedělání určitě nebude nic bolet. Sama si myslím, že jsem to asi nevyřešila situaci dobře a samotnou mě potom mrzelo, že jsem hodinu asi správně neukočírovala, chtěla jsem, aby hodina byla záživná a aby, si dívky vyzkoušely více aktivit. Nechtěla jsem, aby to byla klasicky suplovaná hodina tělocviku typu natáhněte si síť a celou hodinu budeme hrát přehazovanou. Jelikož mě sport baví a ve svém volném čase trénuji malé děti volejbal, myslela jsem, že hodinu zvládnu dobře a dětem se to bude líbit, zklamala jsem i sama sebe a na příští suplování tělocviku už se moc netěším.
963	217	občanská výchova a výchova ke zdraví	5	1	1	2	1	1	1	1	Učila jsem první hodinu VKZ na téma závislosti a vše probíhalo úplně perfektně, až jsem si říkala, že to není možné. Žáci krásně spolupracovali, měli hrozně moc otázek a víc jak půlku hodiny jsme věnovali diskuzi na probírané téma. Žáci mi říkali zkušenosti, jaké mají buď oni, nebo jejich kamarádi, docela jsme se v té hodině i zasmáli. Paní učitelka tam seděla celou hodinu s námi a vždycky se nějakým způsobem do diskuze zapojila. Já žákům vyprávěla mnoho příběhů, co vím ze svého blízkého okolí, oni se mne doptávali, a bylo vidět, že jsem vybrala dobré téma, protože je to bavilo. Když zazvonilo, oznámila jsem jim, že příští hodinu budou pracovat ve skupinkách. V první reflexi jsem psala o dívkách, které se nebaví se svými spolužáky, jsou introverti, mají pouze jedna druhou, alespoň tedy ve třídě. Obě dívky zamnou po hodině přišly a prosily mne, zda bych mohla udělat skupinky pouze po dvou lidech, že ony nebudou pracovat s nikým jiným než spolu. Nevěděla jsem, co jim mám říct, nečekala jsem, že se půjdou hned zeptat, hlavně když další hodina měla být až po jarních prázdninách. Řekla jsem, že to nějak vymyslím. Probírala jsem to s paní učitelkou, která mi řekla, že nemá smysl je nutit a že by mne doporučila, udělat práci po dvojicích, že mi to zabere i více času. Paní učitelku jsem tedy poslechla a na další hodinu, která byla až po 14-ti dnech jsem připravila práci po dvojicích. Přišla jsem se zvoněním do třídy a viděla jsem, že obě dívky chybí. Mrzelo mne to, protože kvůli nim jsem měnila aktivitu, kterou jsem měla nachystanou už dávno. Paní učitelka mi opět po hodině říkala, že to je normální, že buď chybí obě, nebo jsou obě ve škole, jedna bez druhé ve škole není. Rozhodla jsem se, že další hodinu už se na ně nebudu ohlížet. Třetí hodinu, když jsem tuto třídu učila, připravila jsem lidské pexeso na závislosti, všichni si ho museli vyzkoušet. Obě holky jsem vyvolala jako první. Holky šly tedy obě před tabuli, říkaly jména spolužáků a ti jim říkali pojmy a definice. (Lidské pexeso jsem udělala tak, aby vždy k nějakému pojmu nalezli správnou definici). Viděla jsem, že holky bez větších problémů najednou spolupracovaly. Čtvrtou hodinu jsem je opět vyvolala jako první, když jsme opakovali závislosti. Komunikace najednou úplně bez problému. Deváťáky normálně na Př neučím, nechala jsem si na této ZŠ sedmáky, ale paní učitelka jednu hodinu potřebovala suplovat, aby si mohla dodělat práci, kterou potřebovala, tak jsem se jí nabídla, že nemám problém zaskočit. Opakovali jsme minerály a začínali probírat horniny. Obě holky se hlásily, mluvily semnou, komunikace probíhala stejně jako s ostatními, měla jsem radost, že konečně vidím, že se baví. Paní učitelka mi říkala, že se moc neprojevují, a když se jich na něco zeptá, neodpoví, mně reagovaly obě krásně. Myslím si, že holky nikdy nedostaly prostor, aby mohly něco udělat jako první. Vždycky je předběhli ostatní spolužáci, kteří byli rychlejší a u učitelů známí tím, že všem ukáží, jak se, co má dělat atd. Já se snažila od začátku praxe jim vyhovět, a to co měly v podstatě za trest (šly první na lidské pexeso), že nepřišly do školy, se ukázalo jako dobrý nápad a holky konečně začaly pracovat jako ostatní. Když jsem to říkala paní učitelce, říkala mi, že si toho všimla, že nějaká změna tam vidět je. V praxi stále pokračuji, tak jsem zvědavá, jak holky budou dál pracovat, zatím jsem s nimi však neměla žádný problém, budu věřit, že i ostatní spolužáci je začnou brát víc.
964	218	hudební výchova	1	1	1	1	1	-1	1	1	Svoji praxi jsem se z časových důvodů rozhodla vykonávat na základní škole, na které jsem kdysi studovala. Od té doby, co jsem dostudovala tuto školu se nic nezměnilo, a to ani složení učitelského sboru. Nyní uvažuji, jestli je to výhoda, či nevýhoda, jelikož všichni učitelé mě znají a někteří stále na mě pohlížejí, jako na jejich žačku. Mile mě potěšilo, že ve sborovně mám svoje místečko, a dokonce jsem tento pátek dostala klíček od sborovny. Hned první den své praxe jsem začala zkouškou pěveckých sborů a hned se mi stala zajímavá příhoda. Před zkouškou jsem si povídala s jednou holčinou, která ve sboru zpívá. Poté vyšel jeden pan učitel ze sborovny, ke kterému jsem byla otočená zády a říká nám: „Děvčata, za dvě minuty zvoní.“. Odpověděla jsem mu, že máme velkou zkoušku před vystoupením. On na to: „Ty už máš stejné výmluvy, jako ty děti.“. Nejen, že si mě pan učitel spletl se žákyní, ale dokonce už byl na mě i nepříjemný. Poté, když mě následující dvě přestávky stále viděl sedět ve sborovně, byl překvapený, že zde vykonávám praxi a najednou ke mně zaujal jiný přístup. No, i když jsem mu tento pátek vařila kávu. Na tento týden jsem byla pověřena sestavit písemné práce do třech tříd. Rozhodla jsem se, že udělám dvě skupiny, abych předešla případnému opisování. Hned při vstupu do jakékoliv ze všech tříd bylo na první pohled viditelné, jak se oproti minulému týdnu změnil zasedací pořádek. Dá se říci, že nikdo neseděl sám a většina seděla v oblasti, kde jsou spojené lavice a v jedné řadě sedí vedle sebe čtyři žáci. Před samotným rozdáváním, když jim bylo oznámeno, že jsou dvě skupiny, se téměř všichni žáci divili, že jsou dvě skupiny a bylo viditelné, že jim to vadí. Našli se ale výjimky, kterým to nevadilo a jedna dívka měla dokonce radost. Jednomu chlapci, který seděl sám to bylo úplně jedno, měl ještě celkem vtipné připomínky. Říkal, že mu je jedno, že jsou dvě skupiny, že stejně sedí sám. V jedné třídě se ale vyskytl problém. Rozdala jsem všem žákům písemné práce a procházela jsem se po třídě a případě jsem zodpověděla nějaké dotazy. Jeden chlapec, který měl původně skupinu A se ptal na příklady ze skupiny B. Tudíž chlapci sedící v jedné lavici měli oba skupinu B a dívky sedící v druhé lavici měly obě skupinu A. Naštěstí jsem si této situace všimla hned na začátku, kde všichni čtyři, kterých se tato situace týkala neměli téměř nic v písemné práci. Rozhodla jsem tuto situaci neřešit ihned sebráním písemné práce a dání známky 5, ale rozsadila jsem je. Kdybych na tento problém přišla až později, řešila bych to jinak. Tato situace mě připravila na to, že učitel musí počítat se vším.
965	218	hudební výchova	2	1	1	1	1	-1	1	1	V rámci praxe jsem měla možnost vyzkoušet dozor ve školní jídelně, a to konkrétně při času oběda žáků 1. stupně. Zde sem až zjistila, jak velký hluk dokáží vyprodukovat děti. Měly neustálou potřebu i vzájemné sdělovat nejrůznější informace. Také zde bylo zapotřebí pomáhat žákům prvních tříd, jelikož sotva viděli do výdejního okénka, natož aby zvládli odnést tác s polévkou i hlavním jídlem. V tento den jsem v rámci praxe také jela jako pedagogický dozor na abonentní představení do Pardubic. Děti byly cestou tam i zpět velice hodné, a dokonce i při divadelním představení se chovaly ukázkově. Překvapilo mě to, jelikož jeli žáci celého druhého stupně, kde jsem měla jisté obavy o pozornost žáků z nižších ročníků, jelikož divadelní představení trvalo necelé tři hodiny. Z divadla jsme se vrátili až k desáté hodině večerní. V ten den, jsem strávila celý den ve škole, tudíž jsem se vrátila již strašně unavená. V ten okamžik jsem si uvědomila, že profese učitele je velice náročná. Jelikož jsem šla spát pozdě večer a druhý den jsem již vstávala brzy. Ale to není pouze důvod, proč je učitelská profese těžká. Dále jsou velice krátké přestávky, kdy člověk nemá čas dojít si na WC. Člověk je rád, že se stihne napít a připravit si případný materiál pro další hodinu. Na jídlo už nemá člověk ani čas, ani pomyšlení. Dále je profese učitele nese velkou zodpovědnost. To jsem hlavně pocítila při abonentním představení, kdy bylo nutné před odjezdem spočítat děti, abychom na někoho nezapomněli. Učitel také vychovává budoucí generace, což je sakra velká zodpovědnost. V rámci své praxe jsem již vyzkoušela na vlastní kůži, jaké je to učit. Rozhodla jsem se, že si jako první vyberu 7. třídu. Rozhodla jsem se, že jim přiblížím moravskou lidovou píseň, jelikož se v předchozí hodině zabývali obecně lidovou písní. Měla jsem pro ně připraveno mnoho nejrůznějších hudebních ukázek a na závěr hodiny jsem měla připravené lidové písně k nácviku. Děti vcelku byly hodné, ale měly nejrůznější dotazy, které ale chod hodiny zpomalovaly a narušovaly. Ze začátku jsem se snažila na dotazy a připomínky odpovídat, ale po čase jsem zjistila, že mě spíše zkouší a rozhodla jsem se, že některé dotazy nechám nezodpovězené. Při poslechu ukázek bylo vidět, že sem jim líbily. Při samotném nácviku a zpěvu lidových písní děti jevily zájem. Když píseň již uměly, rozhodla jsem se přidat i nástroje z Orffova instrumentáře. Bohužel výběr dětí z mé strany nebyl vhodný, jelikož jsem si vybrala děti, které hrály mimo rytmus. Za to ale bylo vidět jejich nadšení a zapálení pro to, že se můžou hudebně podílet. A o tom to je.
966	218	hudební výchova	3	1	1	1	1	-1	1	1	Minulý týden jsem měla možnost jít na náslech do 6. třídy a byl to opravdu zážitek. Tato třída je celkem početná ale také i hlučná. V této třídě měla být přítomna asistentka, která ale bohužel nebyla přítomna. Snažila jsem se paní učitelce nějak pomoc, ale nevěděla jsem jak. Paní učitelka měla hodinu připravenou velice hezky a plnou nejrůznějších aktivit. Na začátku hodiny se žáci rozdělili do skupin, a to pomocí dynamických značek. Dále zde pracovali s hudebními ukázkami. Opravdu tato hodina byla velice pěkně připravena, ale bohužel to žáci neocenili a neustále vyrušovali. Jediná věc, která jim šla, byl zpěv, který se uskutečnil až na konci hodiny. Po této hodině se mě paní učitelka zeptala, zdali chci v této třídě učit, rozhodla jsem se, že tuto výzvu přijmu. Přiznávám se, že už teď mám strach. Přemýšlím, co si mám pro žáky připravit, aby je vůbec má vyučovací hodina bavila. Naštěstí budu učit až za 14 dní, takže mám ještě mnoho času na přemýšlení. Dnes jsem opět učila v 7. třídě. Žáci už ke mně zaujali mnohem lepší přístup než při první proběhlé hodině. Žáci již tak často nepokládali dotazy a lépe se s nimi pracovalo. Byl i viditelný zájem o dané téma ze strany žáků. Dokonce ho projevili i ti žáci, kteří se minule tolik nezapojili. Upřímně jsem měla radost z dnešní odučené hodiny.
967	218	speciální pedagogika a hudební výchova	4	1	1	1	1	-1	1	1	Pedagogickou praxi 2 vykonávám v Brně, konkrétně na Cyrilometodějském gymnáziu a střední odborné škole pedagogické Brno. Zde je mojí provázející učitelkou paní Mareková. V rámci praxe mám již mnoho náslechů za sebou, a tudíž mám i mnoho zážitků a zkušeností. Paní učitelka má velice krásný projev, který na mě působil spíše jako pohádka. Myslím si, že je to pro žáky poutavější. Všimla jsem si, že u třídy G2 je více „pohádkový“ projev než třeba u starších žáků (G4). V případě třídy G2 byl náplní hodiny hudební skladatel Ludwig van Beethoven. Paní učitelka říkala žákům zajímavosti o jeho životě, ale i důležité základní informace. Žáci jevili veliký zájem, a dokonce se doptávali na nejrůznější fakta, které je zajímaly. Líbilo se mi také, že paní učitelka dokáže dobře reagovat v nečekaných událostech. V této hodině chtěla paní učitelka pustit hudební ukázky, ale bohužel nespolupracovala elektronika, a tak se nepodařilo hudební ukázky symfonií pustit. Paní učitelka neváhala a zahrála pro představu hlavní téma na klavír. To ocenili i žáci. V této třídě žáci jeví zájem o vážnou hudbu. Dále v této třídě následující hodinu žáci nacvičovali jedinou Beethovenovu operu – Fidelio. Na konci vyučovací hodiny žáci své podání předvedli. Každé podání bylo originální a jiné. Také bylo vidět, že to žáky baví a snad si i děj této jediné Beethovenovy opery zapamatují. V G4 jsem měla možnost vyzkoušet si tandem, konkrétně se jednalo o hru na tělo. Tu jsme aplikovaly na píseň „Když nemůžeš, tak přidej“ od skupiny Mirai. Měly jsme připravenou lehčí a těžší verzi. Celkově se nám výsledek povedl. Byl i viditelný zájem žáků a velice je tato aktivita bavila. Z této hodiny jsem odcházela s úsměvem na tváři. Nejhorší zážitky si prozatím odnáším ze třídy G5. Myslela jsem si, že žáci v této třídě budou hudebně zdatní a budou jevit zájem o HV. Jelikož měli na výběr mezi výtvarnou a hudební výchovou. V této třídě je 8 chlapců a pouze 3 děvčata. Chlapci celkově nejeví o hudební výchovu zájem a je viditelné, že nejsou hudebně založeni. V této třídě je celkově problém s kázní. Chlapci si myslí, že bude vždy podle jejich uvážení a rozhodnutí. Po rozhovoru s paní učitelkou po hodině nám sdělila, že vyzkoušela všechny možné metody. Zjistila, že nejlepší variantou jsou nejrůznější pracovní listy, aby svoji energii vkládali do nich. Měla jsem i možnost si v této třídě jednu vyučovací hodinu odučit. Zkusila jsem s nimi hru na tělo, která nedopadla vůbec dobře. S touto skupinou žáků jsem dělala pouze lehčí verzi, ale našli se jedinci, kteří „hráli“ podle svého. Bylo těžké je zorganizovat. Poté jsem zkusila zpěv. Rozezpívání zde nebylo možné, a tak jsme se přesunuli ihned ke zpěvu. Chlapci ho pojali jako křik a opět nebylo možné je nějakým způsobem ztišit. Z této hodiny jsem odcházela úplně vyčerpaná, ale jsou tu jiné třídy, které opravdu hudební výchova baví.
968	218	speciální pedagogika a hudební výchova	5	1	1	1	1	-1	1	1	V rámci praxe jsem již absolvovala další hodiny vlastní výuky. Nejvíce času jsem strávila ve třídách G2 a G4 (u třídy G2 se jedná o sekundu osmiletého gymnázia, u třídy G4 se jedná o kvartu osmiletého gymnázia). Jak už jsem zjistila v praxi, kterou jsem vykonávala minulý semestr, učí se mi nejlépe v sedmé třídě. Žáci jsou spíše ještě děti a každou činnost, se kterou jsem do hodiny přišla, kladně přijali. V G2 mají výuku hudební výchovy ještě rozdělenou do 2 skupin. Zjistila jsem, že každá skupina je jiná. Po první odučené hodině v G2 se mi lépe pracovala s první skupinou. O týden později se mi ovšem lépe pracovala s druhou skupinou. Vždy záleží na rozpoložení jednotlivých žáků, a tudíž každá hodina, v každé skupině je jiná. S tím souvisí i struktura hodiny, kterou je důležité přizpůsobit žákům. Tudíž trošičku jinak vypadala hodina v první skupině a v druhé skupině. Například jsme jednou v jedné skupině hru na tělo pro velký úspěch zopakovali, ale ve druhé ne (zde byl zařazen zábavný poslech). Při výuce G2 jsem měla za úkol probrat světový romantismus. Zde jsem zjistila jemný nedostatek, a to ten, že na tmavě modré mapě byly špatně vidět černé šipky se jmény hudebních skladatelů, které směřovaly k jednotlivým zemím. Přitom na počítači bylo vše dobře viditelné, ale promítáním na plátno došlo ke slévání. Z toho plyne poučení, že člověk mnoho zkušeností získá až z praxe. Ihned jsem prezentaci předělala, abych ji mohla případně použít v budoucnu. Tuto hodinu jsem doplnila hrou na tělo. Chtěla jsem, aby skladba tematicky zapadla, a tak jsem zvolila Ouverturu k opeře Vilém Tell, kterou složil Rossini (italský romantický hudební skladatel). Žákům se tato skladba s doprovodem velice líbila. Poté jsem jim i ukázala starou reklamu, ve které se právě tato melodie vyskytla. Opět sklidila úspěch. Ve třídách G4 se mi již učilo hůře, ovšem ve čtvrteční skupině se mi učilo lépe než v té páteční. V té páteční skupině byl problém s kázní, zvláště ze strany chlapců. S tímto budu muset do budoucna více pracovat. Ovšem v obou skupinách přivítali aktivitu kladně. Konkrétně se jednalo o hru na kelímky, kterou jsem zasadila k symfonické básni Šárka (z cyklu Má vlast).
969	219	občanská výchova	3	1	1	2	1	3	2	1	Další hodina mé praxe probíhala zcela jinak, náslechy skončily a já jsem dostala téma, které si mám připravit pro osmý ročník. Jakmile mi to paní Ondráčková oznámila, cítila jsem lehkou nervozitu, ale zároveň jsem se na to velmi těšila. Téma bylo psychické procesy, konkrétně tedy vnímání. Nachystala jsem si pro děti podle mého dobrý a srozumitelný výklad a také nějaké aktivity, na začátek hodiny, abych uvolnila atmosféru. V den mé praxe jsem nejprve šla za paní Ondráčkovou do kabinetu, abych s ní procházela, co všechno s nimi chci probrat a jestli je vše v pořádku. Paní učitelka je strašně pozitivní a moc hodný člověk, ve všem, co jsem potřebovala mi vždycky poradila nebo pomohla. To, co jsem měla připravené se jí líbilo, nechala mi volnou ruku, ať udělám vlastní zápis a klidně zadám i nějaké úkoly. Než jsem vyrazila s ní do třídy, řekla mi „osmáci se na tebe už moc těší, řekla jsem jim, že je bude učit mladá paní učitelka“. Tahle věta mě rozesmála a nervozita ze mě lehce spadla. Při příchodu do třídy se už přesunula rovnou do zadní lavice a nechala mi celou třídu na starost. Nejprve jsem se představila i když mě už děti znali z náslechových hodin. Rozdala jsem jim připravené předměty, co jsem měla s sebou do skupinek, aby mi o nich řekli všechno, co ví. Probíhalo to docela v pohodě. Ze začátku se jim nechtělo příliš mluvit, ale později to bylo už mnohem lepší a pak zase horší. Po této aktivitě jsem se jich ptala, jestli ví, proč jsme ji dělali na co to bylo zaměřeno, poté jsme se bavili o smyslech a co všechno se dá vnímat. Dále jsem se s nimi chtěla bavit o optických klamech. Žáci byli moc hodní, ale opravdu hodně málo komunikovaly, to mi nebylo příjemné. Chtěla jsem, aby komunikovali, dělalo mi zle to ticho, když jsem se na něco zeptala. Chyba, kterou jsem nejspíš udělala byla ta, že jsem se jich nedoptávala a odpovědi z nich vyloženě „nevymáhala“. Pokud nikdo nic neříkal ihned jsem odpověděla sama. Paní učitelka mi pak poradila na konci hodiny, že příště se jich mám více doptávat. Další aktivitou bylo, že Robert (student, který dělá se mnou praxi na stejné škole) byl mnou vyzván, aby šel před tabuli, předvedl tam kratší scénku. Úkolem dětí bylo napsat 5 věcí, které o Robovi mohou říct, co si o něm myslí, jak na ně působí. Po této aktivitě jsme rozebírali sociální vnímání, jak na nás různí lidé mohou působit, a jaké mohou nastat poruchy vnímání. Začínal se mi krátit výklad, říkala jsem si „za chvíli už musí přece zvonit, vždyť už budu končit“, šla jsem ke katedře rozpustila jsem skupinky, ve kterých žáci do té doby pracovali a koukla na čas, zbývalo mi ještě tak 20 minut, najednou jsem byla strašně nervózní, co teď sakra mám dělat. Tak 15 vteřin jsem mlčela a koukala do papíru s přípravou. Pak jsem jen řekla „tak, otevřeme si sešity“. „uff zachráněno, zápis natáhnu tak na 10 minut a bude“. Začala jsem diktovat, cítila jsem se mnohem líp, začala jsem dělat shrnutí, nějakými otázkami jsem se žáků ptala na věci, co jsem jim řekla na začátku, no nepamatovali si nic a opět komunikovali tak nějak na půl. No strašný, pomyslela jsem si. Zápis byl už napsán a do konce 10 minut, opět mě popadla panika, řekla jsem větu „tak to bude nejspíš z mé strany všechno, paní učitelka to klidně může doplnit“ ta se na mě usmála a nechala mě tam, takže super. No byla jsem už tak nějak odevzdaná, napadlo mě, že se ještě nečetly žádné aktuality. Vyzvala jsem děti, které měli mít připravené aktuality, aby je šli přečíst. Žáci se zvedli a šli, oddechla jsem si, říkala jsem si v hlavě, bezvadný ke každé aktualitě něco určitě řeknu a bude diskuze. No, aktuality nebyly nic moc, první se týkala nějaké jeskyně, už ani nevím kde, prostě naprosto hrozná aktualita a já na to řekla jen „moc pěkný“, táákže další. „Naštěstí přišla aktualita o Mikuláši, kde čert může způsobit trauma, to jsem se chytla a rozebírali jsme s dětma Mikuláše do konce hodiny. Pak naštěstí zazvonilo, mě se ulevilo, šla jsem se třídy s pocitem, že už nechci znova učit. Paní učitelka mě sice chválila, že se jí to moc líbilo, že ještě sice neznám takové ty záchytné časové body, kdy učivo je probrané, ale zbývá ještě dost času. No, já jsem z toho takový pocit teda neměla. To, že bych to chtěla znova zkusit a dát si na tyhle věci pozor mě napadlo až druhý den, kdy jsem nad tím dost přemýšlela a začala jsem se těšit na další hodinu, kdy budu učit a dám si pozor na chyby, které jsem udělala.
971	219	občanská výchova a výchova ke zdraví	5	1	1	2	1	3	2	1	Jednou z hodin, kterou hodnotím velmi pozitivně je u 9. ročníku, jelikož jsem se ji nejvíce bála a paradoxně to byla má nejpovedenější hodina. Jednalo se o to, že jsem s paní učitelkou byla domluvená učit pouze 6., 8. ročník, ale jeden z termínu nevyhovoval ani jí, ani mě, jelikož škola pořádala výlety a paní učitelka tam moc nebyla, proto jsme se domluvili, že odučím jednu hodinu v devítce. Téma mi nechala vybrat z 5 různých témat, tak jsem byla ráda. Vybrala jsem si záchytnou sociální sít´ státu. Měla jsem z toho strach, zase jako na začátku mé praxe, ale je to asi přirozené, když jde člověk do nového prostředí k nové třídě, kterou ještě neviděl. V den praxe jsem zase přišla o něco dříve, abych to s paní učitelkou konzultovala, té už to nějak bylo jedno říkala, že mi věří a že to klapne. Tak jsme se vydaly do třídy, nebylo jich zase tolik, jen nějakých 15, to jsem byla ráda, kvůli aktivitám, co jsem měla připravené. Paní učitelka mě představila, ale prý už o mě věděli, že jim to říkala, tak se těšili. To mě potěšilo a rozesmálo. V úvodu jsem se tedy ještě jednou představila a přešla jsem na aktuality, protože to měli nastavený, že každou hodinu se musí přečíst alespoň jedna. Chlapec, který ji měl za úkol, zrovna přešel z jiné školy (to jsem věděla od paní učitelky, a taky to, že je trošku jiný než ostatní, že skoro neumí psát a je zvláštní, ale chtěla jsem se přesvědčit sama) no, žáci vždy aktuality umí nazpaměť, ale on to začal číst, tak jsem ho zabrzdila, že by to měl umět z hlavy, tak on ať mu napíšu 5, což jsem samozřejmě nechtěla, tak jsem mu dala šanci, aby jen sám tak zhruba řekl o čem to je, o něco se pokoušel a něco ze sebe dostal, tak jsem ho pochválila a ponaučila do příště. Paní učitelka po hodině zase říká, že je to nefér vůči ostatním a že to s ním vyřeší pak sama. No ale zpět k hodině. Prvním bodem byl brainstorming, chtěla jsem, aby se zapřemýšleli, co je pomoc státu, na tabuli jsem to napsala do bubliny a oni měli říkat co si pod tím představí, kdy stát může pomoci lidem, za jakých podmínek. Žáci byli úžasní, chrlili na mě jejich odpovědi a mě to strašně bavilo, ve třídě byla dobra energie. Po tom, co jsme si to napsali na tabuli, tak jsem ke každému okruhu řekla důležité informace a věci co by měli vědět a ptala jsem se nejprve co o tom ví oni, atd. V další části jsem vytvořila 3 skupinky po 5, do každé jsem dala papír s určitým sociálním problémem (bezdomovci, handicapovaní, drogově závislí) jejich úkolem bylo vymyslet scénku, kterou předvedou před tabulí všem. Na papíře jsem nachystala záchytné body a co všechno by mělo před tabulí zaznít, jako například. Jak se do této situace dostali, jak jim stát může pomoct, kdo jim všechno může pomoct a jestli je šance dostat se zpět do normálního života. Dala jsem jim 10 minut na zrežírování scének, mezi tím jsem mezi skupinami chodila a nahlížela, jak jsou na tom, všichni se perfektně zapojovali a šlo vidět, že je to baví. Po uplynutí času šli před tabuli a představovali své příběhy, bylo to tak zábavné, všichni jsme se pobavili a myslím, že si z této hodiny toho také i hodně odnesli. Pak jsem provedla zápis, překreslili si tam z tabule začáteční cvičení. A scénky, které předváděli si rozepsali o něco více. Na konci mi zbylo opět pár minut (na práci s časem musím ještě zapracovat) takže jsem se jich ptala na zpětnou vazbu, byli nadšení a ptali se, jestli ještě přijdu, no pro mě naprosto skvěla hodina a motivace dělat to takhle dál. Na konci mě chválila i paní učitelka, tak jsem odcházela s krásným pocitem ze třídy.
972	220	geografie	1	1	1	1	1	1	2	2	Po dlouhých 9ti letech jsem se vrátil zpátky do školních lavic. Po takové době jsem neměl nejmenší tušení, jak to na Zš vypadá a probíhá vyučování. Provazujícím učitelem se mi stala milá, zkušená paní učitelka. Vzhledem k tomu, že má druhý obor tělesnou výchovu a kabinet sdílí s dalším tělocvikářem, připadám si tam jako ve svém živlu. Říkal jsem si, na takovém místě bych se za pár let možná rád viděl. Atmosféra mi připadala velmi přátelská až my sporťáci jak říkáme týmová. Škola na mě udělala velmi dobrý dojem. Vybavení ve třídách mají na vysoké úrovni. Prvně jsem se sžíval se školou, proběhly první náslechy, kdy jsem snažil načerpat nejvíc informací a postřehů. Byl jsem na násleších ve 3 třídách. Šlo vidět, že každá třída je jiná, jedna hodnější, aktivnější, lépe a správně odpovídajících než druhá resp. třetí. Paní učitelka se snažila celou hodinu udržet soustředěnost všech žáků a myslím, že se jí to velice dobře dařilo. Jeden žák mi utkvěl v paměti, kdy se pořád hlásil byl aktivní a snažil se povídat vlastní postřehy a znalosti, které načerpal z různých dokumentů. Naopak někteří studenti jsou tišší a myšlenkami úplně jinde než v hodině. Hodiny byly vždy dobře naplánované, kdy se paní učitelka snažila využít každou minuty vyučovací hodiny. Jedna z třídy jsou sedmáci, se kterými začíná puberta a je to na nich znát na jejich připravenosti a znalostech. Při opravování písemek jsem byl lehce nervózní, kdy jsem se bál abych špatně něco neopravil nebo špatně nespočítal body :). Naštěstí vše proběhlo v pořádku a já jsem si mohl odškrtnout první opravování písemek a užít si rozdání prvních jedniček ale i pětek. Těším se už na další vyučování, kdy se budu pomale aktivně podílet na vyučování a budu moci nabrat první učitelské zkušenosti.
973	220	geografie	2	1	1	1	1	1	2	2	Jako každý pátek jsem opět došel na praxi. Tentokrát už to bylo jiné, po dohodě s paní učitelkou jsem už vedl část hodiny. Při příchodu jsem necítil žádnou nervozitu, byl jsem úplně v klidu. Ale pak zazvonilo na hodinu a já vyšel z kabinetu, šel chodbou do třídy, a začal jsem pociťovat nervozitu. Naštěstí při úvodních větách to ze mě spadlo a myslím, že jsem byl přirozeně uvolněný a sebevědomí. Měl jsem připravené procvičování na zeměpisnou síť. Žáci hledali správné řešení s nadšením, odpovídali na kladené otázky. Některém to šlo lépe, některým už méně, ale společně s paní učitelkou jsme dokázali slabším jedincům dobře vysvětlit určování polohy. Paní učitelka mě ještě doplňovala ve výkladu. Se svým výkonem jsem tak napůl spokojen, mělo to ještě hodně much, které musím vylepšit. Když jsem předpokládal základní znalosti, které by žáci měli mít, ale bohužel neměli. Musím také zlepšit vyjadřovací schopnosti, kde jsem nebyl příliš konkrétní a některé dotazy jsem musel vysvětlovat znova. Chyběli mi zkušenosti, kdy jsem si nedokázal ohlídat čas na jednotlivá cvičení a vysvětlování. Když jsme byli s třídou zabráni do hledání správných souřadnic a do toho mi zazvonil konec hodiny. Žáci už ukončili hodinu a mně nezbývalo než ji potichu taky ukončit. J L V sedmé třídě už to byl trošku těžší oříšek. Třída není až tolik klidná, jak bych si představoval, ale c paní učitelkou jsme to dokázali ukočírovat. Většina žáku můj výklad se zájmen poslouchala, odpovídali na dotazy. Vzhledem k tomu, že zrovna psali test, pro výklad nového učiva nezbylo moc času. Celkově hodnotím část své probíhající praxe velmi kladně a přínostně.
974	220	geografie	3	1	1	1	1	1	2	2	Praxe už se mi blíží ke konci. Poslední hodiny jsem už učil úplně sám. Musím říct, že jsem se cítil dobře, hodiny od hodiny. Některé hodiny jsem měl více připravené, některé už zase méně. Od toho se odvíjelo také, jak jsem si sám i žáci užili hodinu. Po první samotné odučené hodiny jsem dostal od paní učitelky zpětnou vazbu. Převažovali spíše klady než zápory v hodnocení. Bylo mi vyčítáno, že mluvím velmi monotónně. Někdy jsem nemohl přijít na správné slovo, ale dokázal jsem to vždy nějak zahrát. Došlo i na vtipné situace, kdy při diktování zápisu, kdy jsem diktoval „analogové hodiny“ a jedna žačka se přihlásila a zeptala se pane učiteli, jak byly ty hodiny „anální hodiny“? Na začátku hodiny jsem vždy trošku nervózní, ale postupem času, jak se rozmluvím a mám pozornost u žáků, tak si to začínám užívat. Naučil jsem se trošku i pracovat s časem, kdy jsem si vynahradil na danou aktivitu daný čas a dokázal jsem časový interval s menšími nedostatky dodržet. Celkově mám z probíhající praxe velmi dobrý pocit. Ve škole jsem se cítil dobře, v kabinetu s učiteli také. Hodiny jsem si celkem užíval. Myslím, že jsem si vybral správný obor pro magisterské vzdělání. Spolupráci na dané škole si nemůžu vynachválit, pro další ročníky mohu školu Hudcovu jen doporučit. Velmi přátelsky mě uvítali a průběh celé praxe byl bezproblémový. Na každé věci se dokázalo domluvit. Paní učitelka mi vždy psala ve středu sms, kterou látku si na pátek mám připravit. Hodnotím 5*. V pátek mě čeká poslední vyučovací hodina, doufám, že proběhne v pořádku a zdárně ukončím první část praxí.
975	220	zeměpis	4	1	1	1	1	1	2	2	Pro svoji 2.praxi jsem si vybral stejnou školu, kterou jsem navštěvoval i v 1. semestru. Byl jsem zde spokojený, paní učitelka mi dávala cenné rady a její reflexe byla při pro mě přínosná. Už jsem věděl do čeho jdu, už jsem nebyl tak nervózní jako první semestr. Věděl jsem, že když budu mít hodiny připravené, bude se mě dobře učit. Opět učím stejné třídy – šestou a sedmou. Šesté třídy jsou velmi hodné, tak se to učí jedna báseň, ale sedmička to už je krapet horší. Sedmou třídu učím i tělesnou výchovu – pouze holky. Poslední hodina tělesné výchovy se mi s nimi moc nepovedla, musím si přiznat. Připravená hodina se švihadly, nadšení z hodiny skončilo ještě dříve než vůbec začalo. Dívky nebyly schopné přeskočit švihadlo proto byly otrávené a některé hry je vůbec nebavily a dělaly všechno jiné, při změně aktivity – odložení švihadel už je to zase bavilo ale celkový dojem byl špatný. To jsem měl takové myšlenky, že končí moje učitelská kariéra, která ještě nezačala. Při první hodině zeměpisu, se mě hned na začátku zeptala jedna z dívek, jak dlouho je ještě budu mít – asi chtějí zpět paní učitelku, naopak kluci ze mě byli nadšení. Při probírání východní Afriky jsem si je dostával zase zpátky zajímavý dotazy, zajímavostmi a videem. Překvapilo by mě, že jedná dívka měla mít prezentaci na Zanzibar, čekal jsem nějaké zajímavosti, ale bohužel to bylo jen ctrl+c a ctrl+v základních informací, v tuhle chvíli jsem nevěděl, jestli mám být kritický nebo to nechat přejít – nezadával jsem zadání, ani jakou podobu má mít prezentaci. Paní učitelka mi výjimečně vkročila do hodiny, ale jen poukázala na to, že splnila úkol a jelo se dál. Z toho jsem byl trošku rozpačitý. Nakonec se těším na další hodiny jak TV i zeměpisu.
976	220	zeměpis	5	1	1	1	1	1	2	2	"Praxe se mi chýlí ke konci. Když se za ní poohlédnu, jsem si jist, že mě zase posunula. Moje jistota, uvolnění, sebevědomí se každou odučenou hodinou zvyšují. Některá hodina se mi povedla více, některá zase méně, ale bez nich by to taky nešlo. Při posledních hodinách jsem učil bez přítomnosti prov. učitelky, která nebyla ve škole, ve dvou hodinách mi seděla asistentka, v další měl být zástupce ředitele, ale ten se tam pouze mihnul. Měl jsem obavy, aby si žáci bez přítomnosti zaměstnance školy nerozdivočili, obavy to byly mylné. Žáci byli ukáznění a hodinu jsme si užili. Měl jsem pro ně přichystaný kvíz na opakování celé Afriky, spolupracovat mohli ve dvojicích, což byl vynikající tah a všechny to bavilo, ke konci netrpělivě čekali na správné odpovědi. Mrzí mě, že jsem neodhadl délku kvízu, kdy jsem potřeboval ještě aspoň o 2-3 minutky déle na nějaké lepší vyhodnocení. V 6. třídě jsem probíral hydrosféru. V těchto hodinách se mi nestalo nic zvláštního, snažil jsem se mít výuku připravenou, dařilo se mi probrat vše, co jsem potřeboval. Hodiny jsem mohl asi udělat více zábavné, atraktivnější. Ale věřím, že i tak žáky výuka bavila. Nejvíce mě překvapilo, když jsem učil stejnou třídu i na TV, tak za mnou přišel jeden žák a ptal se, kdy už je budu mít na zeměpis, že ho moje výuka strašně baví a další superlativy tam házel a já jsem nevěděl, jestli to myslí vážně nebo si ze mě dělá srandu, naštěstí to myslel upřímně. Po skončení výuky jsem požádal žáky, aby anonymně mi dali zpětnou vazbu v podobě ""semaforu"" zelený - kladný, oranžový - neutrální, červený - špatný, jak je se mnou bavila výuka TV a Z. Z výsledků jsem byl lehce v rozpacích, kdy se hlasy u zeměpisu pohybovaly pouze v zelené a oranžové zóně, ale u TV jsem bohužel dostal i 4 červený smajlíky. Jednalo se o výbornou zpětnou vazbu. Myslel jsem, že hodiny TV je bavili více než hodiny Z, protože určitě mám mírně kladnější vztah k TV a snažil jsem se udělat hodiny co nejzábavnější. Z posledních hodin bohužel nemám žádnou zpětnou vazbu od p. učitelky, protože neviděla moje hodiny. Ale nemyslím, že bych v těch hodinách měl nějaký negativní element. Čím častěji jsem do školy docházel, vznikal i lepší vztah s ostatními učiteli."
977	221	fyzika, chemie a technická výchova	1	1	1	1	1	1	2	1	Na začátku praxe jsem přišel do 6. třídy na hodinu Informačních technologií. Když jsem chodil na základní školu já, tak jsem věděl, že bývá často tato hodina trošku volnější, co se týče toho dávat pozor a přesně poslouchat, co vyučující zrovna říká. Je to tím, zda mají žáci přístup na Internet a o tom, jak si to nastaví učitel. Hned v první hodině mého náslechu se potvrdily moje předpoklady a většina žáků si ihned po příchodu do učebny po spuštění počítače zapnula Internet. Ačkoli se jim snažila paní učitelka začít vysvětlovat čím se budou zabývat, moc žáků nereagovalo. Nicméně toto bych pochopil, protože jde o to nastavit si nějaká pravidla, která budou žáci dodržovat a to se nejspíš na začátku roku nestalo. Překvapil mě spíše postup výuky, který paní učitelka zvolila. Jedná se o dvouhodinovky a ty probíhaly tak, že se v první časti probírá teorie a v druhé části pak mají žáci za úkol něco z praktického hlediska. To není nic neobvyklé, ale spíše jsem se zarazil nad tím, že v té teoretické části se probíraly například paměti nebo práce ve Windows. Nicméně v praktické se nenavazovalo na teoretickou problematiku, ale najednou dostali žáci úkol ve Wordu. A tady měli velké problémy třeba jen s běžnou úpravou textu, kterou evidentně příliš neprobírali. Myslím si, že by bylo vhodnější spíše postupně nabalovat na ten teoretický základ ty praktické ukázky. Naopak co se mi líbilo, tak to byl přístup paní učitelky přímo v komunikaci se žáky. Občas do svého přednesu zařadila třeba nějaký vtípek a během těch praktických úkolů panovala poměrně přátelská atmosféra.
978	221	fyzika, chemie a technická výchova	2	1	1	1	1	1	2	1	Zhruba v polovině odchozených hodin na praxi jsem stále trávil dobu na základní škole jen náslechy. Domluvili jsme se s paní učitelkou, že si svoje hodiny odučím až ke konci praxe. Byl jsem za to rád, protože se mi příliš nechtělo vystoupit před dětmi a začít probírat látku. Nechtělo tedy myslím tak, že jsem měl docela strach z toho, jak tuto situaci zvládnu. Bál jsem se především toho, že si špatně rozvrhnu čas. V tom lepším případě nestihneme vše a můžeme probrat zbylou látku další hodinu, ale co když vše probereme rychle a já nebudu vědět, co s nimi dál dělat? Naštěstí jsem tedy ještě nemusel tuto otázku řešit. Snažil jsem se pečlivě sledovat, jak paní učitelka vede svoji hodinu a jak si rozvrhuje čas. Nicméně si myslím, že jen náslechy jsou stejně jen takový úvod a že už mi moc nemají co dát. Vše se ukáže až přímo v praxi, když budu muset tyto problémy přímo řešit. Domluvili jsme se, že si příští hodinu pro žáky připravím na úvod jednoduchý úkol ve Wordu. I když se výuka kancelářských programů na základní škole stává takovým stereotypem, je důležité je probrat. Až budu přímo v praxi vyučovat já, chtěl bych se také zaměřit více na grafiku a podobné odvětví, protože si myslím, že s na toto téma děti budou těšit, zvláště když si ukážeme, jak je grafika důležitá z hlediska počítačových her, videí apod.
979	221	fyzika, chemie a technická výchova	3	1	1	1	1	1	2	1	Blížil se konec praxe a s ním i můj aktivní výstup v hodině. Dostal jsem 6. třídu, za co jsem byl rád, protože žáci tu jsou ještě poměrně malí. I přesto jsem však pociťoval poměrně velkou nervozitu. Na první 2 hodiny jsem si připravil práci ve Wordu. Jednalo se o jednoduchou úpravu písma a odstavců a také vkládání obrázků. Nejprve jsem jim řekl něco o úpravě textu, kdy se jim to bude hodit apod. Seděl jsem za počítačem a vlastně jsem jim popisoval a ukazoval, jak mají pracovat. Žáci ze začátku vlastně opakovali moje kroky a takto jsme postupně upravovali text a obrázky téměř celou první vyučovací hodinu. Občas se vyskytl nějaký problém, že žákům něco přestalo fungovat, ale nikdy se nejednalo o problém, který by se nedal vyřešit. Jelikož jsem byl vlastně také „schovaný“ za počítačem, tak jsem nebyl skoro vůbec nervózní. Ve druhé vyučovací hodině, kdy jsme probrali nejzákladnější formátování a také vkládání objektů a obrázků do dokumentu, jsem jim zadal samostatnou vyučovací práci na procvičování. Žáci dělali vlastně něco podobného, co jsme předtím probrali společně, jen s občasnými obměnami. Chodil jsem po třídě a pomáhal, když bylo potřeba. Za 2 dny mě čekali žáci 7. třídy. Jelikož mi paní učitelka říkala, že stále ještě probírají Word, držel jsem se tedy opět tohoto tématu. Podobně jako předtím v 6. třídě, tak i zde jsem vyučování pojal stejným stylem. Lišilo se pouze tím, že jsme si ukázali více možností formátování ve Wordu, vkládání Word Artu, záhlaví, zápatí a práci s tabulkami. Ve výuce jsem si poměrně věřil, protože jsem věděl, že mě čeká podobný průběh, který jsem už zažil. A opravdu se nestalo nic, co by mě překvapilo. Nicméně v této praxi jsem vlastně probíral pouze prakticky, což je podle mě určitě jednodušší. Jsem zvědaví, jak mi v dalších praxích půjde například probírání teorie.
981	221	fyzika, chemie a technická výchova	5	1	1	1	1	1	2	1	Konečně přišla na řadu moje výuka a navíc v dílnách, tak jsem se do ní poměrně těšil. Měl jsem hodinu v 7. třídě, pro kterou jsem si vymyslel stojan na telefon. Přemýšlel jsem, jakým výrobkem je nejvíce navnadit na dobrou práci a myslím, že takový držák na telefon je nejlepší volba. Na internetu jsem si našel poměrně jednoduchý výrobek, který ale vypadal velice dobře. Když jsem se svým nápadem přišel za provázejícím učitelem, říkal, že je to velice dobrý nápad. V první hodině jsem tedy děti seznámil s náplní práce. Žáci byli potěšeni tímto návrhem a s chutí se pustili do výroby. Byli jsme domluvení s učitelem, že řekne školníkovi, aby koupil potřebné kulatiny, na kterých bude tento stojan držet. V první hodině děti udělaly základ pro tento stojan a v druhé hodině už jsme měli v plánu pouze vyvrtat dva otvory a tyto kulatiny do nich vložit. Nicméně když jsme přišli příští týden do dílny, zjistili jsme, že školník donesl mnohem méně materiálu, než bylo potřeba. Proto jsem musel zaimprovizovat a asi polovina žáků musela toto upevnění řešit jiným způsobem, který byl pracnější, a bylo na nich vidět, že jsou naštvaní / zklamaní. Díky tomu si budu dávat příště pozor, abych měl materiál vždy včas a v dostatečném množství nachystán. Nicméně školník asi za dva týdny donesl tolik kulatiny, že by mohl každý udělat alespoň tři stojánky. V hodinách informatiky jsem dělal s dětmi funkce v Excelu a ze začátku jsme stihli s dětmi tak polovinu věcí, které jsem měl nachystané, protože ve 4. a 5. třídě prý s panem zástupcem v IT probírají jen klávesnici a psaní. Nicméně ani v tomto nebyli žáci zdatní a měli problémy s tím napsat = apod. Myslím si, že je výuka IT v této škole špatně nastavená, protože by se žáci neměli seznamovat jen s kancelářským SW, ale měli by si vyzkoušet nějaké základy grafiky a seznámit se s chodem PC.
982	222	odborné předměty	1	1	1	1	1	1	1	1	Po vyzkoušení a delší době strávenou na opačné straně v učitelském prostoru a praxi musím říct, že jsem přesvědčená, že má volba oboru byla zcela správná. Příležitost si vyzkoušet a osahat učitelskou profesi v každodenní rutině byla opravdu přínosná a velmi cenná zkušenost. Jsem velice vděčná za důvěru mého provádějícího učitele, za svěření žáků a veškerých rad, které mi byli z jeho strany poskytnuty. Přesvědčila jsem se, že učitelská profese je nesmírně krásná a motivující avšak si za to bere vysokou daň a to v podobě času a trpělivosti.
983	223	občanská výchova a výchova ke zdraví	1	1	1	1	1	1	1	1	První hodina hospitace v němčině proběhla celkem v pohodě, což jsem si slibovala i od druhého předmětu – výchovy ke zdraví. Nastal den, kdy jsem měla mít první dvě hodiny výchovy ke zdraví. Byli to deváťáci, tedy 9. A a 9. B. Na začátku dne nám paní provázející učitelka sdělila, že 9. B, kterou budeme mít první hodinu, že jsou to spíše takoví lenoši, že většinou pospávají nebo jsou unavení a nespolupracují. Zato 4. Vyučovací hodina v 9. A je o něco živější. A taky že byla… a ne jen o něco, ale o víc než jsem čekala. Do třídy 9. A jsem šla s provázející učitelkou a s mojí spolužačkou. Vešly jsme do třídy plné hluku, křiku, jen pár jedinců z prvních lavic sedělo na svých místech, ostatní běhali po třídě a místo ve třídě jsem se cítila spíše jak v opičárně. Když ti puberťáci uviděli, že je ve třídě někdo nový, hodili na nás pár kyselých ksichtů a dál se věnovali tomu, co dělali o přestávce. Poté, co je učitelka né moc nahlas okřikla, se trochu ztišili. Děcka seděly ve 4 dlouhých řadách. V jedné řadě vedle sebe sedělo 8 lidí, takže je jasné, že to žádnou dobrotu dělat nebude. V poslední řadě uprostřed bylo jedno volné místo. Učitelka se zeptala žákyně, která seděla vedle: ,,je tady volné místo?“ načež si žákyně na volnou židli dala nohu a odpověděla: ,,ne“. Stála jsem jak opařená a vážně přemýšlela, jestli to udělala naschvál. Ano, udělala, na místě nikdo neseděl. Může si snad toto k učitelce dovolit? V tu chvíli jsem bohužel nevěděla, že to byl jen začátek té úmorné hodiny. Paní učitelka poslala žákyni na jiné místo, aby nám je uvolnila a my se spolužačkou si mohly sednout. Samozřejmě se to neobešlo bez keců a připomínek, že nikam nepůjde, že nemá učebnici, že bude sedět tam, kde sedí… Sotva jsme si sedly, otočil se jeden kluk na svoji spolužačku, která seděla vedle nás, a zeptal se ji: ,,co to vedle tebe sedí za ty dvě pi*e?“ V tuhle chvíli by se ve mně krve nedořezal! Co teď? Mám ho okřiknout? Mám dělat, že jsem nic neslyšela? Cítila jsem, jak jsem zlostí zrudla. Měla jsem sto chutí se zvednout a dát mu pár facek. Jasně, to si dovolit nemůžu, bohužel. Moje spolužačka seděla celkem klidně, proto jsem se ji zeptala, zda to slyšela a ona, že ano. Ani jsem se nestihla vzpamatovat, mířila na nás od stejného kluka otázka: ,,kolikrát jste propadly, že tady jste?“ Celkem jsem se divila, že si tolik dovoluje, i přesto, že provázející učitelka zmínila, že jsme UČITELKY a né STUDENTKY. Neměla jsem slov a nemám ani do teď. Po zbytek hodiny byl ve třídě nehorázný bordel. Učitelka jim zadala samostatnou práci. Během toho si děcka přes celou třídu házeli balónem, strkali si víčko od propisek do ucha, řvali po sobě, čmárali si navzájem do sešitů…Chvíli jsem přemýšlela, jestli zkratkou ZŠ bylo opravdu myšleno základní škola nebo spíše zvláštní škola. Víc sprostých slov jsem snad za celý život neslyšela. Po zbytek hodiny se mi hlavou proháněly různé poznámky, jak toho chlapce uzemnit. Pak jsem si ale uvědomila, že snad žádnou z nich nemohu použít, protože bych si jistě podle ostatních pedagogů na žáky moc vyskakovala, ponižovala je a nevím co ještě. Ano, JÁ! Takže já si na žáka nemůžu nic dovolit, ale to jak se ke mně chová on, za to si vlastně taky můžu sama, protože ho neumím dostatečně namotivovat a kdo ví co ještě. Takže to vypadá, že jsem bezradná. V tu chvíli jsem si uvědomila, že jako učitel proti těm malým puberťákům nic nezmůžu. Vzpomněla jsem si na slova učitelky, když jsme vešly do třídy: ,,…no pětku z výchovy ke zdraví jim dát přece nemůžu, za co jim to mám dát? Za neplnění domácích úkolů?“ Já teda tak zkušený pedagog nejsem, ale snad se do toho počítá i například práce v hodině, příprava na hodinu, písemky, zkoušení, mělo by i chování… A popravdě mi teda moc nepřišlo, že by ten kluk pracoval. Na konci hodiny mi bylo jasné: v téhle třídě učit nebudu, ani za nic.
984	223	občanská výchova a výchova ke zdraví	2	1	1	1	1	1	1	1	Byl čtvrtek odpoledne a blížila se má první hodina vlastní výuky v němčině v 6. třídě. Byla jsem celkem nervózní, protože jsem ještě nikdy ve třídě neučila. Doma jsem si několikrát zkoušela, jak budu hodinu vést, ale přesto jsem si nebyla jistá. Co když se někdo zeptá na něco a já to nebudu vědět? Co když jim budu něco vysvětlovat a oni to ode mě nepochopí? Před hodinou jsem čekala na chodbě na moji provázející učitelku. V tom ke mně přišli dva kluci ze třídy, do které jsem se chystala jít učit. Zeptali se: ,,paní učitelko, budu nás už dneska učit vy?“ odpověděla jsem, že ona. Najednou vyskočili, dali si placák a radovali se. Byla jsem dost překvapená, nikdy jsem totiž s těma klukama ani větu nepromluvila, ani si jich nijak nevšimla. Nechápala jsem, proč mají takovou radost. Řekla jsem jim, že ale ve třídě bude i paní učitelka a taky se jim přiznala, že učím poprvé. Na to jeden z kluků odpověděl: ,,to nevadí, my budeme hodní, nebudeme zlobit a řekneme i ostatním klukům, aby se chovali slušně“. Poté utíkali pryč a ještě na mě jeden z nich zavolal: ,,budeme se těšit, paní učitelko!“ V tu chvíli se mi hlavou pletlo několik myšlenek, měla jsem smíšené pocity. Na jednu stranu jsem měla radost, na druhou jsem zas cítila velkou zodpovědnost. Co když je zklamu? Co když ode mě budou očekávat víc? Hodina proběhla celkem tak, jak jsem si ji naplánovala. Na tuto hodinu mi provázející učitelka zadala, jaká cvičení a úlohy budeme dělat. Byla jsem ráda, že se mohu opřít o nějaká cvičení v učebnici a v pracovním sešitě a nemusím celou hodinu jen mluvit. I když hodina proběhla celkem tak, jak jsem si ji naplánovala, cítila jsem, že to děti nějak extra nebavilo. Dělala jsem to stejné, co jejich učitelka. Když skončila hodina, jeden z kluků, co za mnou přišli před začátkem výuky, mi řekl: ,,paní učitelko, gratuluji, zvládla jste to“. Nebýt těch dvou kluků, neměla bych snad z té hodiny takovou radost. I když jsem se svým výkonem mohla být spokojená, pořád jsem si říkala, že jsem je mohla více zaujmout, více si hrát apod. Pořád mám takový ten pocit, že to mohlo být lepší a že jsem třeba nějaké děti zklamala. Každopádně důvěra těch dvou kluků mi dodala více chuti učit.
985	223	občanská výchova a výchova ke zdraví	3	1	1	1	1	1	1	1	Byl čtvrtek odpoledne a já jako obvykle čekala před kabinetem na moji provázející učitelku němčiny. Přišli za mnou kluci z 6. A a ptali se, zda budou psát písemku a pokud ano, tak z čeho. Poslední hodinu němčiny měli supl a tu předposlední jsem je učila já. Co si pamatuji, nic jsem o písemce neříkala a co si pamatovali oni, tak o písemce neříkal ani supl. Šla jsem tedy za provázející učitelkou a zeptala se na písemku a snažila se přimluvit, že o tom většina třídy nic neví. A popravdě jsem o tom nevěděla ani já, i přesto, že chodím na každou hodinu němčiny v 6. A. Paní učitelka mi odpověděla, že to věděli moc dobře. Po zvonění jsme přišly do třídy a paní učitelka se ptala žáků, na co tedy mají psát. Když většina z nich nevěděla, zvýšila na ně hlas, jak je možné, že si nepamatují, z čeho se píše písemka, že to už říkala několikrát. Celé třídy mi bylo tak nějak líto. Být na jejím místě, zeptám se alespoň paní asistentky, zda nemá náhodou napsanou nějakou poznámku o písemce. Jak jsem si už všimla, paní učitelka je povahy, že vždy musí mít pravdu, i když to celá třída vidí jinak. Před tím, než začala diktovat zadání písemky všem řekla: ,,a písemku bude opravovat paní učitelka Eva, takže piště čitelně. Já jsem na vaše písmo zvyklá, ale pokud to paní učitelka nepřečte, škrkne vám to a máte chybu. Když budete špatně číslovat slovíčka a ona se v tom nevyzná, tak vám to hned škrtne.“ Jo, díky, tak teď mě mají všichni určitě hned radši, pomyslela jsem si. Během písemky se jedna holčička rozbrečela. Nebylo to poprvé, proto mě to nijak nepřekvapilo. Paní učitelka si neodpustila poznámku: ,,Kači, byla jsem tvoje třídní 3 roky a tolerovala jsem ti to. Teď jsi v 6. třídě, tak si myslím, že už bys toho mohla nechat, už nejsi malý dítě.“ Holčička jen přikyvovala, ale plakala pořád dál. Ani se ji nedivím, po zbytek hodiny se na ni všichni spolužáci otáčeli. Myslím si, že by bylo lepší, aby si s ní paní učitelka promluvila po hodině a neřešila to před celou třídou.
986	223	německý jazyk	4	1	1	1	1	1	1	1	Bylo pondělní ráno a já jsem poprvé v tomto semestru učila německý jazyk. Učit jsem měla v 6. ročníku. První vyučovací hodinu jednu půlku třídy a čtvrtou vyučovací hodinu druhou půlku třídy. Pro žáky jsem si připravila nějaké aktivity a vše si do detailu připravila. Během vyučovací hodiny moje nadšení pomalu opadalo. Děti sice pracovaly ale nespolupracovaly. Celou hodinu ve třídě bylo ticho a klid. Někdo by si řekl, že jsou to ideální podmínky pro výuku, pro mě to bylo opravdu dlouhých 45 minut. Při kontrolování domácího úkolu jsem žáky postupně vyvolávala. Téměř nikdo neřekl větu správně, a přesto se nechtěl nikdo na nic zeptat. To stejné se opakovalo při dalších cvičeních, které jsme dělali společně v hodině. Gramatiku ve cvičeních měly děti už dávno umět, ale i přesto se na cvičení dívaly, jak kdyby ho viděly poprvé. Na jednu aktivitu, kterou jsme zkoušeli na fakultě a mně se zalíbila, jsem přinesla plácačky. Myslela jsem si, že je tato aktivita bude bavit. Nakonec moje nadšení až tak nesdílely. Na další aktivitu jsem je vytáhla ven z učebny na chodbu, jelikož jsme byli v počítačové učebně, kde k ní nebyl prostor. Hrát hry na chodbu chodí často s paní učitelkou, aby měly nějaký pohyb a neseděly celou dobu za počítačem v učebně. Na chodbě ale křičely, běhaly a mé připomínky ignorovaly. Myslela jsem, že hodina bude aktivní, zábavná, a hlavně bude děti bavit. Odcházela jsem ale spíše se špatným pocitem. Říkala jsem si, že jsem si hodinu mohla připravit lépe a dumala nad tím, co jsem mohla změnit. Přiznávám, že následující hodiny s druhou půlkou třídy jsem se obávala. K mému překvapení byla tato skupina úplným opakem. Vždy, když jsem položila nějakou otázku, hned se nejméně tři děti přihlásily a téměř vždy odpověděly správně. Dokonce jsem s nimi stihla i úkoly navíc, které jsem měla připravené pro případ nouze. Po zkušenosti z první hodiny jsem s jejich využitím moc nepočítala. Tato vyučovací hodina uběhla opravdu rychle. Při odchodu jsem měla opravdu pocit radosti a spokojenosti. Z tohoto dne jsem si vzala poučení, že i když je struktura hodina stejná, může být v různých třídách úplně jiná, a že pokud se aktivity v jedné třídě nevydaří, neznamená to, že v jiné třídě tomu bude stejně. Zkusila jsem si, že i když člověk má stejnou přípravu do dvou tříd, každá třída pracuje jiným tempem a jiným stylem. Některé dítě se naučí představit se německy za měsíc, některé to neumí ani po půl roce. Co bych se ale měla pro změnu naučit já, je nebrat si věci osobně a nedělat si z nich hlavu. Ne vždy se hodina vydaří a ne vždy bude všechny bavit.
987	223	německý jazyk	5	1	1	1	1	1	1	1	Má pondělí jsou vždy trochu hektická. Nejen, že přebíhám mezi dvěma základkami, ale ještě běžím na fakultu, ze které se vracím až pozdě večer. Abych byla opravdu připravená a nic mě nemohlo překvapit, pilně jsem si dělala přípravu na výuku výchovy ke zdraví, kterou jsem měla v pondělí učit. Strukturu hodiny jsem měla již dávno promyšlenou. Pár žáků si mělo napsat test z předchozí hodiny, nějakého žáka jsem měla vyzkoušet na nové téma, žáci měli mít referáty a já jsem si připravila pár ukázek (videa, obrázky apod.). Před hodinou jsem čekala před kabinetem mé provázející učitelky. Přišla celkem pozdě, asi 1 minutu před zvoněním. Tím pádem jsme se nestihly domluvit, koho mám zkoušet (zkoušeného žáka vždy vybírala ona) a komu mám dát test. Paní učitelka mě do hodiny poslala samotnou s tím, že hned dojde. Bohužel, z těch pár minut byla nakonec půlka vyučovací hodiny. Byla jsem tak trochu v nesnázích. Nevěděla jsem, koho vyvolat (žáky jsem ani jménem neznala), žáci nemohli mít referát, jelikož paní učitelka se vždy musí na počítač přihlásit pod heslem a všichni žáci měli powerpointové prezentace. Ani já jsem jim nemohla ukázat videa, obrázky a zajímavosti, které jsem měla připravené pro případ, že by děti referáty neměly nebo bychom měli ve zbytku hodiny čas. Trošku se mě zmocnila panika, co teď, co mám dělat. Nevěděla jsem, kdo zkoušený byl a kdo ne. Jelikož byla 20. hodina, řekla jsem, že vezmu člověka, který je v seznamu na 20. místě. Tento žák ale prý před hodinou odešel. Na zkoušení jsem tedy vzala žáka, který byl v seznamu 19. Na mou otázku, zda byl už zkoušený, odpověděl, že neví. Přesto jsem ho tedy vyzvala, aby šel k tabuli. Jelikož nic moc nevěděl, zkoušení netrvalo déle jak 5 minut. Další minuty jsem se s žáky snažila bavit na dané téma, ovšem podstatné věci jsme zopakovali právě během zkoušení. V další části hodiny jsem žákům dávala otázky, které se sice týkaly tématu, ale bylo to spíše jen takové povídání. Mrzelo mě, že za jiných okolností by se z hodiny dalo vytěžit mnohem více, ale že budu v takové situaci mě nenapadlo. Paní učitelka se mohla alespoň přihlásit na počítač a poté odejít. Pro příště vím, že si mám vždy nachystat nějaké povídání i bez ukázek a videí nebo si obrázky pro jistotu vytisknout. Na druhou stranu jsem si zkusila, jaké je to improvizovat.
988	224	fyzika, chemie a technická výchova	1	1	1	3	2	1	1	1	Ráno před začátkem školy jsem měl domluvené u provázejících učitelů schůzku ohledně praxí. Vše začínalo přívětivě, ředitel mě ve škole uvítal, provedl školou a ukázal, kde co je a jak to u nich na škole funguje. Poté mě vzal k provázejícím učitelům. Radostně začal vyprávět, jak po dlouhé době májí na škole studenta, který bude u nich vykonávat praxi. V očích učitelů, kteří mě budou provázet, jsem už takovou radost nezaznamenal. Pohledy skleněné a bez úsměvu. Když ředitel odešel, začali se vyptávat na průběh praxe. Nejprve se mě zeptali, jak dlouho budu u nich na praxi. Odpověděl jsem, že bych měl absolvovat 40 hodin náslechů a jiných činností. Fyzikář na mě vyvalil oči a odpověděl: „Tolik!?“. Přikývnul jsem a on jen nechápavě zakroutil hlavou. Matematikář měl jinou otázku a zeptal se, kde studuji. Odpovídám na pedagogické fakultě v Brně a on mi na to řekl: „Na pedagogickou chodí jen studenti, kteří nezvládají studium na přírodovědě.“ Po těchto pár prohozených větách s učiteli, jsem si pomyslel, že to bude opravdu příjemná praxe. Následoval náslech v hodině fyziky. Učitel právě probíral ve fyzice pohyb a opakoval základní pojmy a vyvolával děti. Z mého pohledu byla třída relativně aktivní (srovnávám ze zkušenosti z předchozích náslechů v bakalářském studiu), necelá polovina třídy se hlásila a většinou odpovídala správně. Po konci hodiny, kdy děti odešly ze třídy se mě ptá: „tak co říkáš na hodinu?“. Odpovídám zcela upřímně: „Děti byly relativně aktivní a odpovídaly přesně naučené definice“. Učitel byl naprosto jiného názoru. Nazýval je dost peprnými výrazy a říkal, že ti *** nic neumí a nevědí. S tímhle postojem jsem zcela nesouhlasil, ale neodvážil jsem se hned první den oponovat. Pouze jsem s tímto postojem vnitřně nesouhlasil a udělal si nepěkný obrázek o učitelích.
989	224	fyzika, chemie a technická výchova	2	1	1	3	2	1	1	1	Pro získání více zkušeností, jsem si vyhradil jeden den k náslechům u jiných matematikářů. U jednoho pana učitele jsem narazil na třídu deváťáků, která měla nejhorší pověst na celé škole. Z jeho vyprávění jsem zjistil, že ve třídě má většina dětí sociální a kázeňský problém. Pan ředitel dal všechny problémové žáky do jedné třídy, takže se tam vyskytovaly opravdu extrémní případy. Na začátku druhého stupně bylo ve třídě 28 žáků a teď, kdy jsem šel k nim na náslechy, je jich pouze 14. Někteří žáci propadli, jiní vycházeli ze základní školy z osmé třídy. V první hodině náslechů pan učitel vyučoval lomené výrazy a třída nebyla nijak zvlášť aktivní. Objevovaly se tam názory, že tohle počítat nebudou, protože stejně nikdy v životě „nějaké“ výrazy potřebovat nebudou. Pan učitel už s těmito žáky ztratil trpělivost, tak byl rád, když aspoň nedělali nepořádek a občas si něco zapsali do sešitu. Po náslechové hodině mi pan učitel řekl, že by byl velmi rád, kdyby mě mohl vidět učit. Chtěl, abych s nimi opět procvičil lomené výrazy. Přišel jsem do třídy, zapsal jsem do elektronické třídní knihy a v tom pan učitel řekl, že si musí odskočit něco vyřídit. (Nechápu, proč mi říkal, že mě chce vidět učit, když nakonec odešel.) Zůstal jsem tedy ve třídě učit sám bez dozoru. Napsal jsem na tabuli první výraz, který jsem jim vzorově vyřešil. Protože jsem z minulé hodiny viděl, že už počítají relativně složité lomené výrazy, tento zadaný příklad byl těžší. Vyvolal jsem toho žáka, který minulou hodinu naprosto všemu odporoval, nedával pozor a při výzvě, aby šel k tabuli, odporoval. Avšak u mě bez řečí šel. V tu chvíli jsem to bral jako osobní vítězství. Ale po chvilce jsem pochopil, že to nebude sranda. Žák neuměl základní matematické kroky jako sčítání nebo odčítání zlomků. Nechtěl jsem ho poslat sednout si, tak jsem se snažil všechno podrobně rozebrat a vysvětlit. Dalo mi to hodně zabrat, protože jsem nebyl připravený na vysvětlování všech základních matematických úprav. Žáci v lavicích spolupracovali s výpočtem tohoto příkladu. Nikdo se ve třídě nenudil, nikdo neodporoval, řádně pracovali. S tímto příkladem jsme se však zabírali celou hodinu, teda dokonce jsem učil ještě 5 minut o velké přestávce. Skončil jsem až potom, co mi jeden žák řekl: „Pane učiteli, my máme teď velkou přestávku a potřebujeme se přesunout na tělocvik, tak kdybychom mohli už skončit“. Ohlásil jsem tedy přestávku, ale ještě jsem to rychle sám dopočítal. Většina žáků stejně zůstala sedět a počítala se mnou. Když se na to dívám zpětně, tak je mi líto, jak se zachoval pan učitel, který mě chtěl vidět učit, protože i další hodinu, kterou jsem u něj učil, tak odešel. Dále si uvědomuji, že bych neměl zasahovat do přestávky a už bych to zřejmě neudělal, i když jsem v tu chvíli cítil, že většina žáků neztratila pozornost a počítala dále.
990	224	fyzika, chemie a technická výchova	3	1	1	3	2	1	1	1	Když se má praxe blížila ke konci, tak jsem se rozhodl ve fyzice s žáky provést nějaký experiment. Fyzika by neměla být v žádném případě pouze nějaký stereotyp, kdy žáci pouze sedí ve třídě, nedělají pokusy a pouze zapisují teorii do sešitu. Bohužel pan učitel s fyziky na experimenty absolutně rezignoval a neprováděl ve fyzice vůbec nic. Ve fyzice jsme v sedmé třídě probírali rychlost. Tak jsem poprosil žáky, aby v co největším počtu donesli auta na ovládání. Věřil jsem, že žáci budou chtít provádět nějakou i jinou činnost než jen pouze sedět v lavici. Nespletl jsem se. Žáci ve velkém počtu donesli auta na ovládání. Domluvili jsme tedy tělocvičnu, kde se měření uskutečnilo. Před začátkem měření jsem rozdělil žáky do několika malých skupin. Žákům jsem zadal, aby naměřili určité vzdálenosti a zakreslili je v tělocvičně na zem. Po zaměření různých vzdáleností a jejich zakreslení si jeden žák ze skupiny vzal auto na ovládání a postavil ho na start. Druhý stopoval jednotlivé dráhy a třetí zapisoval. Po naměření hodnot žáci zapsali jednotlivé hodnoty na pracovní list, vypočítali průměrnou rychlost a sestrojili odpovídající graf. U žáků jsem viděl nadšení a po hodině mi říkali, že by chtěli více takových hodin a je škoda, že odcházím. Za tyto slova jsem byl rád a dodala mi motivaci do budoucnosti.
992	224	fyzika, chemie a technická výchova	5	1	1	3	2	1	1	1	Ve svém druhém reflektivním deníku budu popisovat situaci, která se z mého didaktického pohledu nezdála vůbec dobrá. Učil jsem v matematické třídě, kde byli vybráni nejlepší žáci z 8. ročníku. Hned v úvodu bylo poznat, že děti jsou velice chytré, bystře reagují na mé otázky, rychle se učí a většinou hned všemu rozumí, a to i přesto, že byla zde velká skupina žáků, která měla specifické poruchy učení. Z celkových 25 žáků se jednalo o 11 žáku s SPU. Při násleších v hodinách jsem odpozoroval, že paní učitelka po žácích důsledně nevyžadovala zápisy do sešitu. Polovina třídy si zápis dělala, čtvrtka někdy a několik žáků skoro vůbec. Ptal jsem se jí, proč zápisy do sešitu nevyžaduje ode všech a ona vždy odpověděla, že někteří žáci zápisy do sešitu nepotřebují. Nedokázal jsem to pochopit. Já to pokládám za důležité a hned při mých prvních vyučovacích hodinách jsem vyžadoval po všech žácích, aby všechno, co napíši na tabuli, měli zapsané také v sešitě. Od počátku jsem u části třídy, která si už předtím nepsala do sešitu, pozoroval opravdu nepříjemné pohledy. Z pohledů žáků jsem nejprve četl, jak si můžu dovolit chtít po nich, aby zvedli pero, otevřeli sešit, a ještě, aby si začali psát. V úvodních hodinách jsem s žáky bojoval, skoro pořád je napomínal, aby si psali. Při konzultací s paní učitelkou, jsem vždy dostával naznačeno, že určití žáci opravdu, ale opravdu nepotřebují psát do sešitu. Když jsem se jí ptal na školní inspekci, jestli ji nevadí, že žáci si nepíšou do sešitu, tak mi řekla, že sešity inspekce viděla, a že jí k tomu nic neřekli, tudíž jim to nevadí. Mně velmi vadilo, že žáci, kteří si nepíšou, mají zbytečné řeči, jak je zbytek třídy pomalý. Vlastně toto byl ten důvod, proč jsem je nutil si psát, aby neodrazovali svým chováním zbytek třídy. Při každé hodině jsem tedy napomínal a upozorňoval žáky, aby si psali. Nevzdal jsem to do konce praxe, protože, když učitel něco řekne a ví, že by to tak mělo být, neměl by z toho nikdy slevit. Upřímně jsem velice rád, že se mi tento krok podařil a na konci praxe jsem i s těmito žáky, kteří zprvu vzdorovali, měl dobrý vztah.
993	225	výtvarná výchova a vizuální tvorba	1	1	1	1	1	1	1	1	Ze své první dvouhodiny týkající se hospitace v hodině výtvatrné výchovy jsem byla docela rozpačitá. Hned ze startu mě paní učitelka poprosila, abych si sundala růžové a obláčkové brýle a navrátila se do reality. Řekla mi, že to není žádná sranda, a že jsou to spratci. V tu chvíli jsem na ni zůstala hledět s otevřenou pusou. Já chápu, že děti občas zlobí a někdy hodně, ale že ze sebe vypustí tohle jsem nečekala. Hlavně si myslím, že pokud ji tak moc štvou, že je nazývá spratkama, ok je to její věc, ale já bych to hned takhle neventilovala, kor když se spolu známe asi deset minut. Nicméně musím přiznat, že jinak se se mnou po zbytek hodiny bavila slušně a docela se snažila o kontakt, aby nevzniklo takové to trapné ticho. Hodinu výtvarné výchovy jsem začala v sedmé třídě. Po příchodu do třídy mě učitelka žákům představila a řekla, že první hodinu se budu dívat a tu druhou, že si musí odskočit a hodinu povedu já. Bylo to pro mě docela překvapení, ale neměla jsem obavy, že bych to nezvládla. Hned ze začátku hodiny, kdy jsem ještě byla s učitelkou, jsem si všimla, že až na pár výjimek je celá třída poměrně roztěkaná a moc pracovat se jim nechce. Paní učitelce to zřejmě ani moc nevadilo, jen je občas napomenula, ať dělají nebo že víc kecají než kreslí, ale tím to končilo. Zarazilo mě, že žákům ani nevysvětlila téma co mají kreslit. Prostě řekla, že budou kreslit šachy a to bylo vše. Žádná motivace. Možná proto to ty žáky nebaví. Při hodině jsem se občas mezi dětmi prošla, abych se podívala, jak jsou na tom. Když si mě učitelka všimla, přišla se mě zeptat, co si o tom myslím a jestli mám nějaký napad nebo připomínky. To pro mě bylo klíčové, protože jsem cítila, že jsme si nějakým způsobem rovny a dost mě potěšilo, že chtěla znát můj názor na věc. Ve druhé hodině, kterou jsem vedla já jsem měla pocit, že když jsem žákům něco řekla, tvářili se hrozně otráveně, jako co po nich sakra chci a kdo jako jsem, že jim říkám co mají dělat. Asi je to tím, že mě viděli jen chvíli a ještě pořádně jsme se neznali. V tomto případě jsem se necítila moc dobře, ale na druhou stranu si myslím, že i tak jsem to zvádla s klidem a nedala na sobě nic znát. Snažila jsem se působit mile, aby věděli, že se předemnou nemusí stydět a bát se. Nakonec to uteklo hrozně rychle a přišlo mi, že jsem se pořádně ani nerozkoukala. Na konci hodiny proběhla krátká diskuse a hodnocení, což mě mile překvapilo. Je fajn, že když neměla ta hodina žádný úvod a žádnou motivaci, tak měla alespoň závěr. Když to tak shrnu, po prvních pěti minutách seznámení se s učitelkou jsem si říkala, že je teda pěkně od rány, a že bude na ty děcka asi pěkný pedant. Na druhou stranu mě několikrát mile překvapila. Uvidíme, jaké budou příští hodiny.
994	225	výtvarná výchova a vizuální tvorba	2	1	1	1	1	1	1	1	"Hodiny týkající se mé praxe na ZUŠ mě opravdu baví. Z počátku jsem sledovala, jak paní učitelka hodinu vede. Dost se mi líbí, že nejdřív dětem vysvětlí, co budou ten den dělat a nějakým způsobem je motivuje k práci. Jelikož se blíží zima, děti měly za úkol přiblížit se k obrázkům Josefa Lady. Jako první paní učitelka ukázala obrázek Zimní radovánky od Josefa Lady a zeptala se dětí 4. ročníku, zda ví, kdo obrázek namaloval. Mile mě překvapilo, že pár dětí správně vykřiklo jméno. Také někteří věděli, že Josef Lada je autorem Kocoura Mikeše. Nejvíc mě překvapilo, že k tomu všemu povídání o autorovi paní učitelka přidala ještě malou zajímavost. Zeptala se dětí, proč si myslí, že jsou u Josefa Lady typické černé linky a obrysy. Tohle jsem ani já nevěděla, a tak to pro mě bylo zajímavé poučení. Učitelka vysvětlila dětem, že Josef Lada si jako malý vypíchl jedno oko, a tak aby při kresbě lépe viděl, dělal tlusté černé linky. Na to, že tento úvod trval minimálně patnáct minut, což je podle mého dost pro děti 4. ročníku, děti s trpělivostí naslouchaly paní učitelce. Po seznámením s čiností a autorem se děti vrhly do práce. Bylo fajn, že si každý šel pro pomůcky sám, a že jim je nemusela chystat na hromádku paní učitelka. Děti se ve třídě krásně orientovaly, a to i přes to, že je třída hodně velká, je v ní asi deset skříní a každá slouží na něco jiného. V jedné jsou nůžky, řezáky, pauzovací papíry, kancelářské spony. V druhé jsou věci na keramiku a podobně. Když děti malovaly, obešla jsem si třídu, abych se na vývoj tvorby podívala. Občas jsem se pokusila dětem nějak poradit, co jim tam chybí a co by měly udělat jinak. Byla jsem nadšená, že děti krásně komunikovaly a vůbec se nestyděly. Dokonce i za mnou děti samy chodily se slovy: ""Paní učitelkoooo, pojďte se podívat."" Chvílemi jsem měla pocit, že mi paní učitelka dává takovou volnější ruku a dost často a schválně mizí, abych si to s dětmi vyzkoušela sama. Mě to ale vůbec nevadilo, právě naopak. Děti byly bezproblémové, pěkně v klidu pracovaly a když náhodou nastal problém, nebály se mě oslovit. V závěru hodiny jsem se sama postarala o to, aby si výkresy děti podepsaly, odnesly do sušáků a samozřejmě po sobě uklidily. Rozdala jsem jim žákovské knížky a děti, řekla bych že spokojeně, odcházely domů a to vše za nepřítomnosti paní učitelky. Nakonec když už bylo po všem přišla učitelka se slovy: ""Tak cóoo?"" Beru to jako velkou zkušenost a akorát jsem se utvrdila v tom, že mě tato práve baví. Těším se na příští hodinu."
995	225	výtvarná výchova a vizuální tvorba	3	1	1	1	1	1	1	1	"Tak já teda nevím. Chvíli jsem ze své praxe nadšená a chvílemi docela zuřím. Například minule jsem odcházela s pocitem, že s učitelkou naprosto krásně vycházím, snaží se mi pomoct a vyjít vstříc. Na všem se shodnem, dokážem se domluvit, vše bez problému. Jelikož paní učitelka nastupuje na operaci, požádala mě, abych některé hodiny vzala za ni a odučila je zcela sama. Na tuto nabídku jsem samozřejmě kývla, protože z minulé hodiny jsem měla pocti, že vše s přehledem zvládám a nikde jsem nenašla jedinou výtku ať na průběh hodiny, nebo chování učitelky. Navíc mi tato nabídka přijde jako dobrá příležitost do budoucna, kdy po dostudování budu hledat uplatnění a celkově si myslím, že mě tato zkušenost přinese spoustu nového. Jenže tady nastal první problém. Když jsem se paní učitelky ptala, zda má zadanou nějakou osnovu, co má s žáky dělat, nebo měla v plánu nějaké téma, které nestihla a chce, abych to s žáky dělala já, její odpověď byla: ""No to si ale musíš vymslet něco sama, já ti nebudu říkat co máš dělat!"" To mě trochu rozhodilo, myslela jsem si, že mi trochu pomůže. Mám za ni přece učit, měla by mi přece dát nějakou radu. Ale fajn, řekla jsem si, že to zvládnu, něco vymyslím, to není problém. Na příští hodinu jsem si připravila několik aktivit, které bych si s žáky chtěla zkusit, které mi připadaly zajímavé a mohly by žáky zaujmout. Když jsem to konzultovala s učitelkou, dost mi to zkritizovala: ""Na tohle nemáme materiál, tohle je bavit nebude, tohle oni nepochopí a tohle je na dlouho."" V tu chvíli jsem se jí chtěla zeptat jestli to myslí vážně. Když mě prosila abych za ni vzala několik hodin, že nemůže nikoho sehnat a že je to docela akutní, tak jsem jí vyšla vstříc a když pak chci alespoň trochu pomoct s tématem tak ona takhle. Celkově mi přijde, že se teď spíš stará o to, co potřebuje ona a né já. Chápu, že jde na operaci, určitě má spoustu starostí, co jak bude. Ale já mám taky starosti. Ona potřebuje abych za ni učila, chce po mě abych si sama vymslela téma, docela mě s tím uhání a já se snažím, aby bych byla připravená, tak jak ona chce a potřebuje. Ale když já potřebuji vyplnit papíry na praxi, řekne že je čas a odbyde mě. A moc ji vlastně ani nezajímá, že já mám také nějaké své povinnosti, které musím dodržet a splnit. Toto mě docela mrzí a štve, protože na začátku jsem z toho měla super pocit a náš vztah byl fajn. Měla jsem o ní uplně jiné mínění. Možná je jen nervozní z té operace, aby si zařídila vše co má. Což chápu, ale netušila jsem, že mě v tom nechá takto vykoupat. Jak nad tím ale přemýšlím, možná je dobře, že si to hned takhle vyzkouším naostro, než aby mě pořád někdo vodil za ručičku."
996	225	výtvarná výchova a vizuální tvorba	4	1	1	1	1	1	1	1	Ze své první dvouhodiny týkající se hospitace v hodině výtvatrné výchovy jsem byla docela rozpačitá. Moje provázející paní učitelka přišla do školy někdy o třičtvrtě na 8 honem honem, bylo vidět, že nestíhá. Vzala mě do kabinetu, ukáza mi kam si můžu odložit věci a než jsem se vzpamatovala, držela pod paží notebook a říká: „Tak jdeme.“ Šli jsme do třídy 6.A. Během cesty do třídy mi učitelka řekla, že jsou tihle žáci problémový. Přišli jsme do třídy a byla jsem docela v šoku. První co jsem viděla, byly lavice, které byly různě skoro až poházené po třídě. Žáci hrozně řvali. Dokonce mi přišlo, že někteří si ani nevšimli, že jsme přišli. Učitelka si stoupla k tabuli a čekala, až se žáci trochu uklidní, aby je mohla pozdravit. Když už se trochu ztišili, všimla sem si, že někteří na pozdrav učitelky stojí, jiní zase sedí. Bylo to docela komické. Jako první mě učitelka žákům představila, přičemž si žáci neodpustili takové ty věty typu dobrý dén, celý dén apod. Co mi přišlo zajímavé bylo, že uplně vzadu seděl žák, který měl vedle sebe asistenta. Pak jsem se také dozvěděla, že zase v první lavici, sedí autista. Ještě jsem se s takovouhle třídou nesetkala. Když učitelka vysvětlila téma hodiny, žáci se okamžitě začali ptát na ipady. Učitelka mi v zápětí řekla, že škola poskytuje do tříd ipady, například místo slovníku do aj, nebo, když žáci potřebují najít nějaký obrázek jako předlohu do výtvarné výchovy. Učitelka nejdřív nechtěla ipady povolit, bála se, že si tam budou hladat obrázky a nebudou pracovat, jenže když viděla, jak jsou žáci najednou vzteklí a nechtěli spolupracovat, poprosila asistenta, aby pro pád ipadů skočil do počítačové učebny. Když přišel, žáci se o to málem poprali. Spousta z nich si vytáhlo sluchátka a hned si pustili youtube. „Tak snad bude klid,“ řekla učitelka. Po chvíli někteří přišli s tím, že už to mají hotové, přitom jen rychle něco načmárali, aby měli jako splněno a mohli být na ipedu. Docela mě záráželo, když jsem viděla, že učitelka žáky musí pomalu až přemlouvat, aby do toho výkresu ještě něco dodělali, a že to mají odfláknuté. Já jsem si procházela třídu, někteří předemnou obrázek schovávali a někteří zase ochotně komunikovali, když jsem se na něco zeptala. Zastavila jsem se u žáka s poruchou autistického spektra. Žáci měli za úkol nakreslit pro děti z nižších ročníků omalovánky. Tento žák měl na svém papíře do detailů nakreslené vlaky. Byly to vlaky různých typů a co na tom bylo nejůžasnější, že každý ten vlak, byl z jiného úhlu. Mezitím, co někteří jen tak čmárali a dělali, že něco kreslí a místo toho byli na internetu, tento žák byl na mapách a sledoval z blízka železniční tratě. Říkal mi, že je to jeho koníček a že má vše nastudované. Toho jsem si hned všimla, protože všechny jeho tahy byly jako narýsované a dokonale přesné. Žádné stopy po gumě. Byla jsem z něj unešená. To se ale nedá říct o druhé polovině třídy. Když jsem procházela třídu, všimla jsem si, že jeden kluk na tabletu projíždí mezi obrázky nějaké ty omalovánky. Tak jsem se tam s ním chvíli dívala a nakonec mu na jeden obrázek ukázala a říkám: „Tohle je dost dobrý.“ Jeho odpověď byla: „Hm, ale já už to mám.“ a ukázal hlavou na stůl učitelky. Šla jsem se podívat. Tento žák na papír napsal tužkou a ještě k tomu tentkou linkou slovo doodle art a to bylo vše. Učitelka se zasmála a říkala ať ještě zkusí něco nakreslit. On jí ale odsekl, že ne, že už to má. „No, tak nevadí.“ řekla učitelka. Pak jsem si také všimla, že na všechny obrázky, které jí během hodiny žáci nosili, učitelka vždy řekla tu stejnou větu: „Jé pěkný, děkuji.“, ikdyž to třeba pěkný vůbec nebylo a bylo jasné, že už to dělat nechtěli a chtěli být na tom jejich ipedu. Během této dvouhodinovky jsem si několikrát říkala, že být to já, ta učitelka tak už na ně několikrát i zařvu a srovnám si je do latě, protože takové chování se mi nelíbilo. Bohužel jsem si to říkala jen sama pro sebe, bylo mi trpné okřikovat nějakou třídu za učitelku, která stojí vedle mě a musí vidět to stejné. Abych hned ale vše nehanila, musím vyzdvihnout to, že mi během chvíle co opravdu všichni pracovali, ukázala učitelka třídní knihu, kterou mají na internetu. Ukázala mi jak do ní zpsat, i kde se píší absence žáků nebo dokonce poznámky. To jsem byla ráda, protože tento systém neznám a asi pro mě, jako budoucí učitelku bude důležitý. Kdybych měla všechny mé pocity z první hodiny shrnout, řekla bych, že učitelka je hrozně fajn, je hodná, ale až moc a žáci toho využívají. Co se týče komunikace mezi námi, to k ní nemám žádné výhrady. Ale co se týče nějaké kázně a autority, tu ona žádnou nemá. A přístup, že někdo nechce něco dělat a učitelka odpoví : „No, tak nevadí.“, to by asi tak být nemělo. Uvidíme v příštích hodinách
997	225	výtvarná výchova a vizuální tvorba	5	1	1	1	1	1	1	1	Dnes jsme měli praxi. Se svojí spolužačkou, která dělá praxi na stejné škole jako já, jsme dnes vedly vlastní hodinu. Byla jsem zvědavá, jak se nám to povede, protože jsme si vybraly (jak říká naše provázející učitelka) „problémovou“ třídu. Třída je to velmi zvláštní, avšak vybraly jsme si ji záměrně, abychom zjistily, jak si v takové třídě povedem. Při hodinách, kdy jsem byla v této třídě na náslechu, mi ti žáci nijak hrozní nepřišli. Provázející učitelka nám sdělila, že do této třídy pravidělně chodí pracovníci z diagnostického ústavu a komunikují s dětmi. Po dnešní zkušenosti už vím proč. Ve třídě jdou jasně vidět vztahy mezi žáky. Na naši vlastní hodinu, kterou jsme dnes měly, jsme se se spolužačkou setkaly půl hodiny předem, abychom si vše stihly připravit. Připravily jsme si pro studenty práci s hudbou ve skupině, a tak jsme žákům poskládaly lavice do 3 kruhů po 8 místech. Chvíli před zvoněním se do třídy začali pomalu scházet žáci 6. třídy. Viděli rozmístění lavic a ani je to nijak zvlášť nepřekvapilo a někam se posadili. Pak přišel (už od pohledu) „kápo“ třídy. Vtrhnul tam bez pozdravu a hned se vrhnul na svoji spolužačku se slovy: „Vypadni, to je moje místo.“ A sunul si lavici pryč. Na to jsem mu řekla, ať se uklidní a sedne si jinam, že je stejně potom rozsadíme. Bylo na něm vidět, že by mě nejraději poslal někam, ale zmohl se jen na odpověď, že ho to nezajímá a lavice je jeho. Hned jsem věděla, že s ním budou problémy. Musím se přiznat, že jsem z něj měla i respekt, protože to byl docela „řízek“ a tvářil se, jako že nemá problém mi jednu natáhnout. Samozřejmě provázející paní učitelka byla u toho a krom nějakého napomenutí vlastně nic moc z její strany neproběhlo. Nechaly jsme to s kolegyní teda být. Hned ze začátku jsme se spolužačkou měly menší problémy a to v tom, že místo cca 27 žáků jich přišlo asi jen 15. Samozřejmě jsme počítaly, že nedojdou všichni, ale dvanáct žáků je moc. Žákům jsme vysvětlily téma hodiny, co po nich vlasně chceme a ukázaly jim nějaké příklady, aby to lépe pochopili. Je pravda, že občas nám do toho provázející učitelka vztoupila a radila nám. Například, že když pracujeme s hudbou, bylo by lepší zhasnout světla. V tu chvíli jsem si toho ale nijak zvlášť nevšímala. Žáci začali pracovat. Samozřejmě, jak už jsem dopředu předpokládala, ne všichni. Takže jsme žáky se spolužačkou obešly a snažily se s nimi mluvit individuálně a nějak je k práci motivovat. Což si myslím, že se nám i povedlo. Bohužel jsem si všimla, že žáci nejsou zvyklí na nějakou delší aktivitu a nejraději by měli vše hotové za pět minut a pak volno, což jsem viděla i při svém náslechu. Takže pokaždé, když nám dohrála písnička, měly jsme menší problém je uklidnit. Občas jsem i zvýšila hlas, což si ale myslím, že je v pořádku. V průběhu práce, jsem si všimla, že ten „kápo“ třídy má papír vedle sebe a spí na lavici. Později jsem se dozvěděla, že se ho dokonce provázející učitelka zeptala, že když je tak unavený, jestli nechce jít domů. Bohužel přiznávám, že já jsem s ním nic nedělala, neměla jsem asi odvahu se s ním hádat, stejně by to skončilo tak, že by mě neposlechl.V průběhu celé naší dvouhodinové výuky jsme musely s kolegyní několikrát improvizovat. Myslím, že jsme si poradily a hodinu jsme dotáhly do konce. Na závěr hodiny, jsme poprosily žáky, jestli se najde nějaký odvážlivec, který by nám o svém výtvoru chtěl něco říct. Byla jsem překvapena, že se našly asi tři dívky, které předstoupily před třídu a mluvily. Potom nám ještě anonymně napsali na kousek papíru hodnocení. Napsaly jsme jim na tabuli body, na které jsme chtěly aby nám odpověděli. Chtěly jsme vědět, jestli se jim naše připravená aktivita na hudbu líbíla, nelíbila a proč. Pak také jestli raději pracovali samostatně, nebo ve skupině. Některé odpovědi mě mile překvapily a udělaly mě radost. Kdybych to měla shrnout, mám toho plnou hlavu a je toho tolik, že jsem některé věci asi zapomněla zmínit. Ne, že bych z této zkušenosti byla nějak špatná, to ne. Ale vzbuzuje to ve mně pocity, které pomalu ani neumím vyjádřit. Spíše než na hodnocení naší aktivy teď myslím na to, jak na mě působili ti žáci a hlavně jak na to reagovala paní učitelka. Bohužel ta autorita tam žádná není. A ti žáci to ví, a proto si dělají co chtějí. Samozřejmě, myslím, že ta provázející učitelka je strašně fajn, ale má to hodně těžké, protože si nejspíš nenastavila žádná pravidla a co si budem povídat, když ten žák mluví sprostě, řve po třídě a je agresivní, nemůžeme k němu přijít a 10x ho potichu prosit aby toho nechal. Také jsem měla chvíli pocit, že jsem tam na ty žáky uplně sama a to ve chvíli, kdy jsme je třeba potřebovaly ztišit a moje kolegyně jen stála a koukala. Nechci ji nijak shazovat a žalovat na ni, to v žádném případě, jen jsme v tomto každá uplně jiná. Byly jsme něco jako „zlej a hodnej polda“. Jinak jsme se myslím skvěle doplňovaly a popasovaly se s tím nejlépe jak sme jen mohly. Jsem zvědavá na další zážitky. Zdá se, že mě toho na škole ještě spoustu čeká. Včara jsem totiž byla při náslechu svědkem krádeže školního Ipodu. Určitě to bude ještě zajímavé..
998	226	speciální pedagogika	1	1	1	1	1	1	1	1	Před prvním dnem, kdy jsem měla nastoupit na praxi, jsem měla poměrně velké obavy. Přece jen, malotřídní škola je o něco náročnější než běžná škola o jednotlivých ročnících. Ráno jsme se já, ředitelka školy a dvě učitelky sešly v ředitelně. Všechny byly moc milé a popovídaly jsme si o tom, co mě zhruba čeká a jak to ve škole chodí. Moje provázející učitelka mi potom řekla, jací žáci jsou ve třídě, upozornila mě na dva žáky s IVP a varovala mě, že s jedním z chlapců se téměř nedá pracovat, že se nemám nechat odradit hned na začátku. Poté jsme šly do třídy, učitelka mě dětem představila, ony si mě zvědavě prohlédly a začala hodina. Třídu zde tvořili žáci 1., 3. a 5. třídy. 1. ročník měl psaní, 3. ročník měl matematiku a 5. ročník měl geometrii. Tahle kombinace mě dost překvapila a byla jsem zvědavá, jak bude učitelka postupovat a jak samotná hodina proběhne. Hned na začátku hodiny nastal problém – žák, na kterého mě učitelka upozorňovala, zjistil, že bude mít psaní a začal se vztekat a křičet, že nechce psát. V tom momentě jsem si začala říkat, že mi začíná být jasné, proč mě učitelka varovala předem. Jeho asistentka se ho snažila utišit, ale moc se jí to nedařilo. Učitelka nejprve zadala práci 3. a 5. třídě a poté se věnovala prvňákům. Zatím co 3. a 5. třída samostatně pracovala s pracovními listy a učebnicí, učitelka a asistentka seděly s prvňáky na koberci trénovaly psaní písmene I. Tady došlo k dalšímu problému – již výše zmíněný chlapec si usmyslel, že to není nic, co by ho bavilo a začal vyrušovat, otravovat spolužáky a čmárat po papíře. Učitelka i asistentka ho napomínaly a usměrňovaly, ale marně. Celá situace skončila tím, že se chlapec začal válet po zemi, mračil se a odmítal spolupracovat. Zbytek 1. třídy se přesunul do lavic a psal do písanky, chlapec byl stále na zemi. Říkala jsem si, co bych tak asi udělala na místě učitelky… Učitelka si chlapce nevšímala, věnovala se 3. a 5. třídě. Když se přesunula zpět k prvňákům, naléhala na chlapce, ať už spolupracuje. Chlapec začal brečet, že nic neumí, že to nedokáže a že neví, jak se má rozhodnout. Já už jsem jenom nevěřícně zírala a přemýšlela, jak je tohle možné. Učitelka dala chlapci 5 minut na to, aby si odpočinul a uklidnil se a potom měl jít pracovat. Nikdo si ho nevšímal a on se mezitím plazil po zemi od dveří až k oknu. Nakonec uplynulo jeho 5 minut a on se vrátil do lavice. Tam ale nevydržel dlouho, sesunul se ze židle na zem a opět začaly jeho nářky. Když ho učitelka s asistentkou přemluvily, aby vylezl a šel pracovat, vyžádal si mě ke spolupráci. To mě dost překvapilo, viděl mě poprvé v životě, ale řekla jsem si, že to zkusím. Zhruba po 20 minutách jsme zvládli dopsat všechny řádky v písance, což mě stálo poměrně hodně přemlouvání a přesvědčování o šikovnosti žáka. Potom už byl naštěstí konec hodiny. Musím říct, že po chvíli práce s tímto žákem, jsem byla poměrně dost psychicky unavená. Mám dojem, že učitelka ani asistentka si pořádně s chlapcem neví rady, což je smutné. Byla jsem opravdu příjemně překvapená, jakým způsobem může fungovat malotřídní škola. Děti plnily svou práci, nevyrušovaly a vše fungovalo, i přes rušení chlapce z 1. třídy. Myslím, že tento stav mnohdy není ani v běžné třídě. Vládla tu přátelská atmosféra a všichni se k sobě chovali hezky. Měla jsem z toho vážně dobrý pocit, a kdybych jednou měla učit na takové škole, byla bych spokojená.
999	226	speciální pedagogika	2	1	1	1	1	1	1	1	Během mé praxe se na škole začaly objevovat problémy. „Problematický chlapec“ z 1. třídy se začal čím dál více vymykat kontrole, jeho „výstupy“, kdy se válí po zemi, se zintenzivnily a učitelky si s ním neví rady. Děti ho nemají rády a všimla jsem si, že se mu začínají posmívat. Rodiče žáků si stěžují, že nechtějí, aby jejich děti chodily s takovým hrozným klukem do školy, že je kazí a děti se ho bojí. Přišlo mi vážně hloupé, když jsem slyšela nenávistné projevy na chlapcovo konto zrovna od rodičů dětí, které jsou velmi zvláštní a do kolektivu příliš nezapadají. Neměli by právě oni chápat odlišnosti? Vše vygradovalo nešťastnou chvilkou v tělocviku, kdy kluci otravovali tohoto „problémového žáka“ a posmívali se mu, on do jednoho z nich strčil, ten spadnul a zlomil si nos. Rodiče zraněného chlapce z toho udělali velkou aféru a začali říkat ostatním rodičů, jak je ten kluk hloupý a zlý a poštvávali je proti němu. Já a učitelky jsme očekávaly, jak to bude pokračovat. Nečekaly jsme dlouho – rodiče se rozhodli, že na základě informací z internetu sepíší petici a toho kluka se prostě zbaví, dostanou ho ze školy pryč. Učitelky byly poměrně v koncích. V tomto momentě mě ale velmi potěšilo, když se mě zeptaly na můj názor. Brala jsem to tak, že mě považují za sobě rovnou a stejně pedagogicky schopnou. Navrhla jsem jim, že by bylo dobré vysvětlit dětem, co má ten chlapec za obtíže, říct jim, že to není o tom, že by zlobil nebo byl hloupý a že je třeba zdůraznit jim, že každý je nějaký, ale všichni se musí navzájem tolerovat. Dál jsem navrhla i to, že je nutné obeznámit rodiče žáků s danou situací. Učitelkám se můj nápad líbil a v současné době jednají s odborníky z PPP a s rodiči žáka o tom, že se na škole uskuteční série besed na téma SPU, ADHD a neurologické obtíže. Upřímně mi bylo až smutno z toho, jaký vzor dávají rodiče svým dětem a jak hned odsoudí člověka. Děti opakovaly přesně ty fráze, které říkali jejich rodiče, i když jim mnohdy vůbec nerozuměly. Doufám, že se celá situace uklidní a chlapci bude umožněno navštěvovat tuto školu dál a snad si tu najde i nějaké kamarády.
1000	226	speciální pedagogika	3	1	1	1	1	1	1	1	Učila jsem výtvarnou výchovu v 1., 2. a 3. třídě. Jelikož je podzim, rozhodla jsem se, že s dětmi budu malovat draka. Můj záměr byl takový, že žáci dostanou obrys draka, ten vybarví, vystřihnou a potom k němu přiděláme provázek a na něj mašle. Děti byly nadšené, tak jsme začali pracovat. Chodila jsem po třídě a děti mi neustále něco vykládaly, ukazovaly, co zrovna malují. Žák 1. třídy, který má asistentku (ADHD, neurologické potíže, …) pracovat nechtěl a po chvíli si lehl pod lavici a mlátil hlavou o židli. Docela mě to vyděsilo, tak jsem k němu šla a ptala jsem se ho, co se děje. Po delším přemlouvání jsem se dozvěděla, že nic neumí, všichni jsou lepší než on, že bude ten drak stejně škaredý, že neví, jaké barvy použít, … Asistentka si ho nevšímala a já byla bezradná. Přece jsem ho nemohla násilí vytáhnout zpět na židli. Nechala jsem ho tedy být, aby se zklidnil (tak to vždy dělá i jeho učitelka). Děti dodělaly svou práci, společně jsme zhodnotili, jak se jim to povedlo, a děti mi říkaly, že se jim hodina líbila a že by chtěly, abych je učila pořád. J Těšilo mě, že mě děti berou a váží si mě. Chlapec z pod lavice vylezl až po skončení hodiny. Dohodli jsme se na kompromisu – půjde později na oběd, já mu pomůžu s dokončením draka a potom ho odvedu do družiny. Asistentka byla zjevně ráda a odešla. Práce už proběhla v rámci možností v klidu, chlapec úplně otočil. Povídal si se mnou o tom, co ho baví, co má rád, … Nakonec se mě zeptal, jestli zase přijdu na praxi, protože by byl prý rád. Celkově z této výuky mám dobrý pocit, i když mě situace s chlapcem poměrně „vykolejila“. Bylo pro mě dost šokující, jak byl tvrdohlavý a jak se mu najednou změnila nálada. Také moc nechápu, na co vlastně asistentka ve třídě je, protože mám dojem, že tam jenom sedí a dívá se.
1001	226	speciální pedagogika a hudební výchova	4	1	1	1	1	1	1	1	Měla jsem náslech v 5. třídě, kde jsou čtyři děti s IVP a spousta dalších dětí s ADHD a SPU. Už při předchozích hodinách jsem si všimla jednoho žáka – zakřiknutého chlapce, který vypadal, že je úplně mimo a nic ho nezajímá. Ptala jsem se na něj provázející učitelky a ta mi řekla, že je to s ním složité. Ve třídě jsou tři kamarádi – fotbalisti (tento chlapec je jedním z nich). Zbylí dva jsou jedničkáři, ale žák, kterého jsem si všimla, se za poslední rok hodně zhoršil a nedaří se mu ve výuce, přesto že se snaží. Situaci prý velmi těžce nese a neví, jak se s tím má vyrovnat. S úkoly mu často pomáhá matka, která má tendence psát je místo něj. Jenomže v takovém případě učitelka vidí 15 chyb z 20 příkladů. Otec chlapce prohlásil: „Je jen blbej. Kdyby chtěl, měl by jedničky. Tohle spraví jen vojenskej dril!“. Učitelka mi sdělila, že to má chlapec doma těžké a že je v poslední době čím dál víc skleslý. A o to víc jsem byla v šoku z toho, co se stalo během náslechu. V přírodovědě se probírala oběhová soustava a učitelka chtěla po dětech, aby si přečetly odstavec v učebnici a svými slovy jí řekly, co se dozvěděly. Neustále dokola vyvolávala již zmíněného chlapce, který mlčel, a bylo na něm vidět, jak nervózně poposedává a choulí se na židli. Učitelka ale stále nepřestávala a udělala mu přednášku o tom, jak nemá šanci zvládnout 6. třídu a že je neschopný,… Celá třída se začala smát a měla hloupé poznámky, učitelka je však neokřikla a nechala je. Celá situace vyvrcholila v momentě, kdy se dívka, sedící před tímto klukem otočila a vysmála se mu do obličeje. V tu chvíli dal chlapec hlavu do dlaní a rozvzlykal se. Všichni se smáli ještě víc. A reakce učitelky? Dívce, která byla pro chlapce „poslední kapkou“ řekla: „Hm, to se ti povedlo.“. Chlapce si vůbec nevšímala a nechala ho brečet, dělala, jako by se nic nestalo. Vůbec nechápu, proč z něj udělala hlupáka před celou třídou a proč neokřikla spolužáky, kteří se chovali vážně dost nevhodně. Bylo mi hrozně nepříjemně a chlapce mi bylo líto.
1002	226	speciální pedagogika a hudební výchova	5	1	1	1	1	1	1	1	Učila jsem v 5. třídě první pomoc (v rámci přírodovědy). Bylo to úplně poprvé, co jsem tuto třídu učila, a provázející učitelka mi slíbila, že bude sedět vzadu ve třídě, aby mohla zakročit, kdyby žáci vyrušovali. Jenže začala hodina a provázející učitelka nikde. Všimla jsem si, že chybí ještě jedna dívka, se kterou bývají problémy. Nijak jsem to neřešila a začala jsem hodinu. Samozřejmě, jak jsem předpokládala, děti zkoušely, co vydržím. Takže jsem je musela několikrát napomenout a vysvětlit jim, že mě musí poslouchat stejně jako jejich učitelku. Podařilo se mi je zklidnit, akorát jeden chlapec se silným ADHD se neuklidnil. Tento chlapec bere cca tři týdny léky kvůli těžkým projevům ADHD a agresi. Většinu výuky prosedí, apaticky kouká do zdi a kouše si nehty. Potom ale z ničeho nic „ožije“ a začne peklo – ADHD se projeví v maximální síle. A to byl právě tenhle případ, kdy si o přestávce odpočinul a pustil se do toho naplno. Během výuky do třídy přišla dívka, která chyběla a za chvíli po ní přišla i provázející učitelka. Na dívce šlo poznat, že je rozzlobená, ale přiměla jsem ji k práci a připojila se k nám. Hodinu jsme zvládli, nakonec byli žáci nadšení a výuka je bavila. O přestávce si mě vzala učitelka stranou a omlouvala se mi, že tam nebyla. Začala mi popisovat, co musela řešit. Dívka, která chyběla, se totiž v předchozí hodině angličtiny rozhodla, že po ní učitel moc chce, aby pracovala, a jí se nechce. Vzala si mobil a zavolala matce, že ji učitel v angličtině bez důvodu zbil. Zhruba 10 minut na to byla ve škole matka a dožadovala se učitele a křičela, jak je možné, že týrá její dceru. Museli se proto sejít hromadně – ředitelka školy, zástupkyně ředitelky, obviněný učitel a třídní učitelka a s matkou nastalou situaci vyřešit. Po zhruba 20 minutovém hovoru matka odcházela se slovy: „Vždyť já vím, jaká ona je!“. Jediné štěstí bylo, že si to nechala vysvětlit a pochopila, že si její dcera ráda vymýšlí a vyhýbá se práci. Byla jsem z toho dost v šoku, sama jsem si všimla, že to, jak se dívka projevuje, není úplně ideální, ale tohle by mě nenapadlo. Když už dítě v 5. třídě obviňuje dospělé z ublížení, zajímalo by mě, co ji napadne na 2. stupni. Upřímně doufám, že jsem ji i já příliš netýrala tím, že jsem po ní chtěla, aby se naučila zásady první pomoci…
1003	227	odborné předměty	1	1	1	1	1	1	1	1	Kdybych měla praxi shrnout celkově, byla pro mě obrovským přínosem a motivací. Ze začátku jsem nevěděla, jaké to bude a jaký vlastně bude můj úkol, ale postupně jsem začala poslouchat, vnímat, hodnotit a utvářet si vlastní názor. Během několika absolvovaných náslechů, a i možnostem navštívit i hodiny jiných učitelů jsem začala hledat vlastní cestu. Nemůžu říct že to, co jste si z hodin vzala já je to nejlepší, ale posunuje mě to vpřed. Vím, jakým způsobem bych chtěla učit a jakým směrem chci směřovat. Největším přínosem ale byla vlastní výuka. Několik hodin strávených na domácí přípravě, tvorba výukové opory, pracovních listů, písemných prací, her, aktivit, ukázek, videí, pomůcek, zabere neskutečně času, ale je to hrozně znát. Připravené hodiny jsou efektivnější a učitel se cítí jistější. Závěrem chci tedy říct, že jsem za praxi a možnost stoupnout si před třídu a něco jim předat neskutečně vděčná.
1004	227	odborné předměty	2	1	1	1	1	1	1	1	Kdybych měla praxi shrnout celkově, byla pro mě obrovským přínosem a motivací. Ze začátku jsem nevěděla, jaké to bude a jaký vlastně bude můj úkol, ale postupně jsem začala poslouchat, vnímat, hodnotit a utvářet si vlastní názor. Během několika absolvovaných náslechů, a i možnostem navštívit i hodiny jiných učitelů jsem začala hledat vlastní cestu. Nemůžu říct že to, co jste si z hodin vzala já je to nejlepší, ale posunuje mě to vpřed. Vím, jakým způsobem bych chtěla učit a jakým směrem chci směřovat. Největším přínosem ale byla vlastní výuka. Několik hodin strávených na domácí přípravě, tvorba výukové opory, pracovních listů, písemných prací, her, aktivit, ukázek, videí, pomůcek, zabere neskutečně času, ale je to hrozně znát. Připravené hodiny jsou efektivnější a učitel se cítí jistější. Závěrem chci tedy říct, že jsem za praxi a možnost stoupnout si před třídu a něco jim předat neskutečně vděčná.
1005	227	odborné předměty	3	1	1	1	1	1	1	1	Kdybych měla praxi shrnout celkově, byla pro mě obrovským přínosem a motivací. Ze začátku jsem nevěděla, jaké to bude a jaký vlastně bude můj úkol, ale postupně jsem začala poslouchat, vnímat, hodnotit a utvářet si vlastní názor. Během několika absolvovaných náslechů, a i možnostem navštívit i hodiny jiných učitelů jsem začala hledat vlastní cestu. Nemůžu říct že to, co jste si z hodin vzala já je to nejlepší, ale posunuje mě to vpřed. Vím, jakým způsobem bych chtěla učit a jakým směrem chci směřovat. Největším přínosem ale byla vlastní výuka. Několik hodin strávených na domácí přípravě, tvorba výukové opory, pracovních listů, písemných prací, her, aktivit, ukázek, videí, pomůcek, zabere neskutečně času, ale je to hrozně znát. Připravené hodiny jsou efektivnější a učitel se cítí jistější. Závěrem chci tedy říct, že jsem za praxi a možnost stoupnout si před třídu a něco jim předat neskutečně vděčná.
1006	227	odborné předměty	4	1	1	1	1	1	1	1	První den praxe. Těšila jsem se až se uvidím s učitelkami v kabinetu i žákyněmi ve škole. Minulou praxi jsme se rozloučili moc hezky, takže jsem se na praxi opravdu těšila. Celý den jsem absolvovala náslechy u své provázející učitelky. Druhý den jsem celý absolvovala náslechy u své provázející učitelky. Ten den mě překvapila snaha třeťaček, které si vyžádaly doučování ze zdravovědy, jelikož mají strach z maturity, která je další rok čeká. Na vlastní výuku jsem se velice těšila. Učila jsem třídy, které jsem měla i předešlý semestr a dočkala jsem se kladné odezvy i od nich. Vzájemně jsme se tedy přivítali moc hezky a výuka probíhala velmi dobře, připravené pracovní listy měli úspěch. Tento den jsem měla vlastní výuku tři hodiny. Každým dnem jsem viděla posun, jak můj, tak žákyň. A ve srovnání s minulým semestrem jsem se cítila sebejistější a kázeň, spolupráce žákyň i efektivita výuky byla na velmi dobré úrovni. Věřím, že to bavilo obě strany. Opět jsem využila příležitosti absolvovat náslech u ostatních vyučujících a srovnat tak práci více lidí. Bohužel tato příležitost nenastala u učitele vyučujících řezníky. Zaujala mě jeho povaha a chtěla bych vidět jeho přístup k žákům v praxi. Třeba někdy příště. Poslední den jsem šla jen odučit zbývající jednu hodinu a zároveň se pro tento semestr rozloučit se všemi, které jsem na praxi potkávala.
1007	227	odborné předměty	5	1	1	1	1	1	1	1	Didaktických her byla vytvořena celá řada a najdeme jejich využití prakticky v kterémkoli předmětu. Hlavní zastoupení této účinné metody najdeme v českém jazyce, matematice a dalších předmětů všeobecného základu. Velkým benefitem této metody je, že za pomocí literatury, kde dokážeme nabrat inspiraci a se znalostmi v našem oboru dokážeme metodu didaktických her aplikovat na jakýkoli obor i předmět. Využití ve výuce: Tuto metodu jsem si vybrala a sestavila hru, Az kvíz na téma kožní adnexa. Cílem této hry je: Žák po absolvování této hry bude schopen rozdělit kožní adnexu a bude chápat význam kožních přívěsků. Aplikace: Třídu jsem rozdělila do malých skupin po třech. Dva hráči a jeden rozhodčí, který četl otázky a kontroloval odpovědi. Každá skupina dostala hrací plánek a pyramidou s čísli a každá hráčka si vzala příslušnou barvu žetonů. Rozhodčí dostal papír s otázkami a pro případ nouze správné odpovědi. Zpětnou vazbu od žáků mám pouze slovní, celkově tuto hru hodnotili kladně. Avšak pro budoucí aplikaci bych navrhovala zlepšení v podobě více variant otázek a k žetonům by se mohli přidat i žetony černé barvy za špatně zodpovězené políčko.
1008	228	odborné předměty	1	1	1	2	2	1	2	1	První náslechy mám za sebou. V první chvíli jsem se toho dost bála, ale jak jsem tam tak seděla a poslouchala výuku předmětu, který bych chtěla jednou sama učit, napadlo mě, že to není až tak depresivní jak jsem si nejdřív říkala. Ano, když mám mluvit před tolika lidmi, vážně mě to děsí. Vždycky když mám něco prezentovat, začne mi být hrozné horko a mám pocit, že se hrozně zadrhávám v řeči, ale vždycky když se zeptám někoho, kdo mě poslouchal, řekne mi, že to tak špatné nebylo nebo to bylo dobré, ale jak mám vědět, jestli je to pravda nebo je to taková ta milosrdná lež. Když jsem tam tak seděla a poslouchala, zapisovala jsem si zápisky a pozorovala, jak učitelka postupuje a zda dělají žáci to, co mají, začala jsem uvažovat trochu z jiné strany. Jestli se do školy dostanu jako učitelka a budu učit ty předměty, co bych chtěla, bude to vypadat asi trochu jinak, než kdybych byla třeba na základní škole. Já chci jít na střední odbornou školu. Studovala jsem obor, který mě opravdu bavil a baví mě do teď. Prostě si tak říkám, že když budu na té škole, kde se budou děti aspoň trochu chtít dozvědět něco o tom, co studují, nebude to tak hrozné. Je mi jasné, že nikdy nebudu učit celou třídu svatoušků a dětí, co jsou aktivní a opravdu zapálení. Nikdy tohle neklapne, ale když si něco vezmu z toho, jak učitelka realizuje svojí výuku a funguje to, tak v tom je něco správně. Až budu vyučovat já, můžu to přece pojmout úplně jinak. Nikde není napsáno, že musím učit stejně jako ona, ale mohu si od ní vzít nějaký příklad, třeba jak se chovat k žákům, jak je povzbudit nebo jakým způsobem je zkoušet ať už ústně nebo písemně. Nesmím ale zapomenout, jak jsem na tom byla v jejich věku já, kolik jsem toho měla udělat do školy a že mi na nic potom moc nezbýval čas. Samozřejmě musím splnit to co je napsané v ŠVP, ale to neznamená, že je musím udřít k smrti. Z vlastní zkušenosti vím, že když jsem byla na střední, já a probíhala technologie oděvů, pořád jsem jenom psala a psala a psala, ale pak jsem skoro nevnímala, protože to ho bylo pořád moc co probrat a já neměla moc času se nad tím zamyslet. Proto jsem začala uvažovat, jak to udělat tak, aby je to zajímalo a jak by z toho nebyly úplně znudění. Nechtěla bych vidět děti, jak sedí za lavicí a jenom koukají do sešitu a nic si nezapisují a nemají nejmenší zájem se na to potom ani podívat. Učení je důležitá věc, je to věc, která nás provází celý život. Je to všechno o učení, ale proč bych ten čas s dětmi nemohla využít tak, aby to pochopily a zapamatovaly a nemusely se to potom drtit doma, aby něco uměly, a budu k sobě upřímná ani já jsem se nechtěla učit, když na to přišlo a šílela jsem, že ještě nemám tohle a tamto a musím se učit na test. Až přijde čas a já předstoupím před tuhle třídu, kde dělám náslechy, chci to udělat jinak a chci, aby z toho měly trochu jiný zážitek, a hlavně já chci mít dobrý pocit, že jsem to zkusila v hodině jinak než ostatní a i když to nevyjde, a bude to totální katastrofa, budu se sice nějakou dobu shazovat a říkat si, že na to nemám, ale jak se říká cvik je železná košile a bez praxe to přece nejde. Prostě když to nevyjde napoprvé, odnesu si nějaké poznatky z té hodiny, co bylo špatně, co nefungovalo a co mám udělat jinak. Ano možná nakonec zjistím, že to co jsem si vysnila, nepůjde realizovat v praxi, ale každý učitel je unikát a každý má svůj styl a když najdu mezi tím, jak a co mám naučit a jak spolupracují děti rovnováhu, třeba to vyjde nebo taky ne.
1009	228	odborné předměty	2	1	1	2	2	1	2	1	Dneska jsem se nestačila divit, co se dělo v hodině u čtvrťáků. Nedokážu si představit, jestli jsem byla taky tak děsná na škole nebo někdo podle mě. To co se tam dneska dělo bylo úplně šílený. Přijdu do hodiny, kde mají psát čtvrťáci test z modelací. A koukám, že jsou tam jenom asi 3 lidi z 15. Nejdřív jsem nevěděla, jestli se něco nestalo nebo jestli se v týdnu s učitelkou domluvily na tom, že ten test budou psát jiný den, fakt nevím. Nakonec jsem zjistila, že test se bude psát normálně, ale všichni raději přijdou až na další hodinu nebo přijdou pozdě. Učitelka vyvedená z míry moc nebyla, tak jsem si tak říkala, že je to asi v té třídě normální. Každopádně co zažívám s nimi podlesní 4 náslechy mě vážně docela vytáčí. To že si nikdo nic nepíše a že nemají pomůcky a klidně to bez nějakých omluvných řečí nebo pohledů před všema řeknou učitelce, s tím jsem se už nějak smířila, ale jinak se nestačím divit. Minulý náslech jsem byla taky v této třídě, kde je asi 15 žáků, a i to většinou nejsou všichni na hodině, takže si myslím, že učitelka má docela přehled o tom co všichni dělají a tak. Každopádně sedím s nimi v poslední lavici, protože jsou tam jenom 4 řady lavic a najednou se otočím a holka vedle mě si ustlala na lavici. Hlavu měla natočenou ke mně, ruce na lavici a učitelka? Žádná reakce, to mě asi překvapilo nejvíc, že ji učitelka ani nenapomenula, ale jestli to je normální, tak bych to asi řešila nějak jinak, než že bych ji tam nechal ležet celou vyučovací hodinu a vůbec si jí nevšímala. Další, co mě fakt dostalo, bylo, že v půlce hodiny přišla holka do třídy, zavřela dveře, koukla na učitelku a takovým tím arogantním tónem řekla učitelce „Brý den, paní učitelko, jsem přišla pozdě“ a ještě k tomu měla v ruce vystavěný čerstvě udělaný tousty, ze kterých se ještě kouřilo. V tu chvíli jsem měla asi bradu až na zemi, protože já bych si neuměla představit zaprvé jak zareagovat, být na místě učitelky, ale hlavně bych si to asi ani nedovolila. To že zapisují učitelky do elektronické třídnice je fajn, ale jak to potom řeší? Učitelka jí na to nic neřekne a holka si sedne do poslední lavice a ještě potom ve zbytku hodiny kecá a nic nedělá. No jo Puberťáci, nebyli jsme jiný, ale snad to má nějaký meze. Další hodinu to pokračovalo, jelikož se nepsal test, učitelka vykládala látku dál a zase přišla jedna holka trochu později do hodiny a ptal se spolužáků, jestli psali ten test a učitelka jí na to řeka, že jich bylo málo a jaká byla její reakce? „ Aha, tak to se mi nepovedlo“ další bomba, holka přijde schválně do hodiny pozdě, aby nepsala test. Z té třídy jsem viděla úplně jinou stranu třídy, jak to taky může být, a doufám, že takovou třídu mít nebudu. To se asi úplně nepovede, ale když na to nakonec dojde, budu muset asi hodně počítat do deseti jinak nevím, nevím. Možná jsem se jenom strefila do špatného týdne, to nevím nebo je to takové pořád a učitelka si už na to zvykla a musí být opravdu moc a moc trpělivá.
1010	228	odborné předměty	3	1	1	2	2	1	2	1	Dnes jsem si stoupla před 4. Ročník jako učitelka. Bylo to super a jsem strašně nadšená, protože jsem nečekala, že studenti budou tak moc spolupracovat. Když jsem jim rozdala připravený materiál, který jsem si pro ně připravila, byla jsem hrozně nervózní. Jak už jsem psala dříve, vždycky mám pocit, že strašně zadrhávám v řeči a není mi rozumět. Teď jsem to měla úplně stejně, ale překvapilo mě, jak rychle tento pocit pominul a nahradil ho pocit, že to dokážu, i když to třeba nebude tak, jak jsem si to naplánovala. Každopádně když už to měly před sebou začala jsem vysvětlovat, co po nich vlastně chci. Byla jsem ráda, že jich nepřišlo jen pět a půl, ale skoro všichni. Učitelka mi dala volnou ruku v hodině a tak sem to pojala podle svého. Nejdříve jsem měla v plánu, že je nechám vyplnit papíry podle jejich možností. Bylo na nich, co vymyslí a jak to vyřeší, ale nějak se to nejdříve nepovedlo. Učitelka procházela mezi žáky a napovídala jim, jak se nad tím mají zamyslet. I když jsem jí prosila, ať to nechá na nich, pořád jim radila a tak jsem pak už musela trochu zakročit. Chápu, že to tak dělá v hodině, ale byla to moje připravená hodina a já jsem ty materiály stejně neměla v plánu známkovat, jen jsem chtěla vědět, co tam dělají jinak a špatně. Nakonec jsme se domluvily a další materiály vyplňovali sami a nakonec jsem to s nimi probrala všechno bod po bodu. Přišlo mi to jako dobrý postup, protože mají před maturitou. Když jsem to tak procházela ty vyplněné materiály, překvapilo mě, že někteří opravdu spolupracovaly. Ano někteří se nezapojovali, i když jsem se snažila, ale to se nikdy nepovede, aby byly všichni hrozně aktivní a dělaly to, co mají, to se zkrátka nikdy nestane. Zaujalo mě, že ty, kteří se nezapojovali v hodině, často vyřešili připravenou práci lépe než ostatní a naopak někteří byli úplně mimo. Říkala jsem si, že nechápu, jak se mohly dostat až do 4. Ročníku. Možná měli jen špatný den nebo opravdu neměli ponětí jak na to. Ale když měly vyplnit dotazník jen o třech otázkách a jedna byla „Jak moc se Vám to zdálo těžké?“ všichni odpověděli, že to bylo snadné. Obtížný pro mě bylo dostat je před tabuli, aby to co se snažili vysvětlit, nakreslili na tabuli, ale to půjde snad časem zlepšit. Moc mě potěšilo, že opravdu poslouchali, nebo se mi to jen zdálo to nevím, každopádně, když jsem jim říkala nějaký postřeh nebo zkušenost, co jsem zažila já, tak všichni vnímali. Dokonce když skončila přestávka a učitelka ještě nebyla ve třídě, normálně jsme začali pracovat a dokončili jsme to, co ještě nestihli. Celá ta dvouhodina s nimi se mi moc líbila, měla jsem z toho dobrý pocit a zjistila jsem, že tenhle způsob procvičování funguje a že to není jen o sedění v lavici a poslouchání, co učitel říká.
1011	228	odborné předměty	4	1	1	2	2	1	2	1	První náslechy mám za sebou. Jelikož jsem teď na jiné škole kde, je tento obor na 3 roky viděla jsem, jak to zase chodí na jiné škole. Když jsem byla minule na škole, kde byl obor na 4 roky a ne na 3, měly děti více času se naučit věci, které jsou obsaženy v ŠVP. Nejdřív jsem si myslela, že to bude o něco snáší, když jsem si to už vyzkoušela minulý semestr, ale začínám zjišťovat, že to tak asi nebude. Když jsem byla na prvních násleších, učitelka vypadala strašně mile a taky se i k žákům tak chovala, ale jak jsem tam s nimi byla ty 4 vyučovací hodiny, uvědomila jsem si, že to bylo jen půlhodinový divadýlko pro mě. Celou hodinu nikdo učitelku neposlouchal a nedělal co měl, žáci nebyly připraveni a hlavně jich tam bylo asi jenom 5, takže jsem si říkal že by se jim mohla učitelka věnovat díky tomu trochu víc než kdyby tam měla 30 dětí. Každopádně jak jsem tam tak seděla, začala jsem pozorovat, že to nebude chyba v těch dětech ale spíš v paní učitelce. Když jsem vyšla ze třídy div mi neupadla hlava, jak na ně celou tu dobu učitelka řvala, že nemají nic hotový a že se furt baví a že nedávají pozor a jak to, že když jsou na praxi v krejčovské dílně, je jejich práce ukázková u ní nic neumí. Celou tu dobu, kdy jsem tam tak seděla a poslouchala, jak ji všichni děti pomlouvají a nedávají pozor vůbec učitelka nezměnila taktiku jak na ně. Po hodině jsem měla dlouhý ale opravdu dlouhý rozhovor s učitelkou, kde mi zase všechno řekla ještě 2x a pořád si jen stěžovala, že ty děti jsou strašně líný a že nic neumí a nic je nezajímá a že prostě nechápe jak je možný že jinde s nimi nemají problém a u ní nejsou schopný udělat ani zadaný úkol celý půl rok. Pořád mi běžela v hlavě myšlenka, že si to možná nechce přiznat, že je spíš chyba na její straně a ne na nich. Pořád se učíme o motivování žáků ve škole, a abychom je nějak zaujaly pro náš obor, ale v tomhle případě tam žádná motivace není a s učitelkou ani nebude, protože je na ní vidět že ona sama s tím nechce nic dělat. Celou dobu mi to vrtalo hlavou, jestli je to opravdu je v učitelce nebo je tam jiný problém a tak jsem šla další týden znovu do té samé třídy, ale kde byla jiná učitelka, protože mají rozvrh rozdělený na sudý a lichý týden. Byla jsem fakt moc překvapená, protože ty děti byly aktivní, zjistila jsem, že o to mají zájem a jsou strašně šikovný, ale vůbec neví základní věci jak si poradit se střihem atd. Byla jsem opravdu překvapená, protože mi učitelka, která s dětmi velmi dobře vychází, řekla, že tam je opravdu velký problém, co se týče vztahů mezi učitelkou a třídou. No uvidím, jak to dopadne, za 14 dní mám mít vlastní hodinu, tak uvidím, jak se k tomu ostatní postaví.
1012	228	odborné předměty	5	1	1	2	2	1	2	1	Vlastní výuka je za mnou. Na jednu stranu jsem nadšená a na druhou mě to trochu vzalo. Výuka jako taková byla super, ačkoliv mi do hodiny přišli jenom tři žáci. Holky byly ze začátku dost nervózní a potom co jsem se dozvěděla, že opravdu neumí ani základy v modelacích střihů jsem musela úplně celou výuku překopat, aby byly schopné udělat to, co jsem po nich chtěla. V první řadě jsem zjistila, že i když jsem jim připravila každému složku, kde měly úplně všechno, tak jsem si myslela, že stihneme teda za ty dvě vyučovací hodiny, které mi učitelka poskytla, všechno co jsem měla naplánované a nebylo toho moc jen to zakreslit, vystřihnout a rozlepit tak, aby vymodelovaly šaty do patřičného tvaru. Když jsem jim všechno rozdala a začala s nimi pracovat překvapilo mě, že vůbec nevěděly, co po nich chci a došlo to tak daleko, že jsem jim to stejně všechno nadiktovala, a ukázala, jak to mají vůbec nakreslit. V podstatě to byla spíš hodina, kdy je něco nového naučím, ale to by bylo dobré tak pro prváky nebo druháky, ale ne pro třeťáky, kteří by to měly znát, teda alespoň základy když končí teď v létě a pouze si to procvičovat. I když na holkách bylo vidět, že je to zajímá a chtějí se to naučit, bylo někdy hodně těžký jim vysvětlit jednoduché kroky. Na druhou stranu když byly jen tři a něčemu nerozuměly a každá něčemu jinému a každá pracovala v jiném tempu, mohla jsem k nim přistupovat individuálně a věnovat se dostatečně každé z nich, což bych s celou třídou třeba dvaceti lidí nemohla udělat. Nakonec jsme zvládly jen polovinu toho, co bylo naplánované, ale musím říct, že tomu rozuměly, ale nedělám si iluze o tom, že si to potom doma dopracovaly, což zahrnovalo jen vystřihnutí a nalepení na jiný papír. No nevadí, to už bylo jen na nich. Následující týden jsem se ale dozvěděla něco fakt překvapivého, jelikož mi moje provázející učitelka a ne ta u které jsem měla vlastní výuku řekla, že moje výuka byla absolutně špatně a že vůbec nevím o čem mluvím a že jsem je to naučila úplně špatně. Nejdřív jsem nevěděla co na to říct, ale podle mě jako pro někoho, kdo se učí někoho učit je to dost rána pod pás. Já jako student přece chodím na praxe, abych se to naučila a pokud dělám něco špatně, měla by mi učitelka, která mi poskytla čas na vlastní výuku do toho zasáhnou a opravit mě nebo by mi to měla alespoň po hodině říci a poradit na co si mám dávat pozor a jak to mám změnit nebo vylepšit. V tu chvíli jsem nevěděla jak se zachovat a vrtalo mi hlavou, jestli to opravdu bylo spatně a já je učila něčemu, co tak být nemělo, ale další dvě učitelky, které mi jdou velmi nápomocné mě ujistily, že je to nesmysl a že je ten postup správný a proto jsem se uklidnila. Poslední a možná nejvíc šokující věc pro mě byla ta, že všechno co jsem se vlastně dozvěděla, ta kritika, kterou jsem poté dostala od provázející učitelky se sama učitelka dozvěděla od těch holčin, co jsem je učila a ne od učitelky. To mi přišlo jako fakt neprofesionální, že si učitelka stěžuje, jak špatně učím žákům a neprobírá to se mnou. Je mi jasný, že jsem tam mohla mýt něco špatně, ale to může mít každý, protože nikdo není neomylný, ale proto jsem na škole, abych se dozvěděla, že něco dělám špatně a příště si na to dala pozor. Nebo ne?
1013	229	odborné předměty	1	1	1	1	3	1	2	3	Moje prvotní myšlenka, která mě napadla, když jsem přemýšlel nad praxi, byla: Ježíš Marja…jako na bakalářské studium jsem učil odborný výcvik a šlo mi to, ale co jim mám teď vykládat, když budu učit teorii? Přeci jen je rozdíl, zda se žáky spolupracuji a vařím s nimi, a mezitím když před nimi stojím a 45 minut jim vykládám a přednáším. Dobrá tedy nádech, výdech to zvládnu. Dříve jsem měl trému, ale ještě, že je za mnou několik prezentací z bakalářského studia a umím už jakž takž přednášet a mluvit na veřejnosti. Také jsem se obával klimatu třídy, přeci jen Lomená je známá žáky a jejich přístupu k učení, docházce a někdy i respektu k učiteli. Ovšem to nebyl můj případ. Neboť jsem měl štěstí, že mám učit druháky, kteří už byli jakž takž „vychovaní“. No i tak stále převládala obava, jak asi budou reagovat na nového učitele. S první hospitací v dané třídě jsem si tak nějak oddychl a uvědomil si, že to nebude tak strašné, jak jsem si představoval v mých nejdivočejších nočních můrách. Jako první dojem byl: Jo děcka vypadají rozumně, krom toho to jsou samé holky, které přece jen více poslouchají učitele než učitelku a celkově je jinačí atmosféra. Jako je tam ten mužský element, který jim ve třídě chybí. Na druhou stranu mi kamarádky řekli, že kdyby dostali mladého učitele, tak o to více ho budou provokovat a zlobit. A krucipísek!…. Nad tím jsem neuvažoval. To zcela změnilo můj pohled na věc. Nu což uvidíme, co přijde. Budu to brát jako výzvu. S první vlastní hodinou, kterou jsem odučil, se mi vážně ulevilo!….Ufff…Při příchodu jsem se představil a objasnil téma hodiny a v tom se mi začali třepat nohy…po zadání úkolu, který měl prolomit ledy jsem šel k oknu nadýchat se čerstvého vzduchu a opřít se o parapet. Úpěnlivě jsem sledoval hodinky na ruce a v myšlenkách odpočítával zbývající čas. Zhruba po pěti minutách jsme přešli k vyhodnocení úkolu…. Můj hlas byl pevný a nohy se mi netřásly…spíše jako by pevně vzrostly do země a já byl naplňován jistotou. Paráda…tak se mi to líbí…Holky odpovídali a reagovali na mé otázky, zároveň mě pozorovali a cítil jsem z jejich strany opravdový zájem. Tak se mi to líbí…na první den praxe to není zas tak hrozný! Přeci jen to nemůže být úplně dokonalý, ale nu což … jo a podařilo se mi jedenkrát přeřeknout…když jsem si spletl zeleninu s ovocem…zametl jsem to pod kobercem se slovy, že mám radši zeleninu, tak ať se nediví… „HA ha ha“…všichni se tomu zasmáli. Dokončil jsem veškerý svůj výklad a zeptal jsem se na zpětnou vazbu. Zda se jim to líbilo a zda to bylo pro ně přínosné. Odpovědi byly kladné a někteří i vtipkovali, že by mě brali všema deseti, že jejich paní učitelka je moc přísná…zvonek zazvonil a moje první praxe byla za mnou…Ufff….
1014	229	odborné předměty	2	1	1	1	3	1	2	3	Poprvé…poprvé se mi stalo, že jsem učil nemocný…jakože fakt hodně nemocný. Žádný rýmečka, viróza, nebo tak, ale pořádná nevolnost, křeče v břichu a závratě. Ráno jsem i přemýšlel, že napíši kolegyni, že je mi zle a že nedojdu, ale pomyslel jsem si… To nejde, holkám ve třídě si něco slíbil a měl by si to splnit, za jakoukoliv cenu. Dobrý tedy…řekl jsem si: Venco, ty to dáš! Nadechl jsem se a vyrazil vstříc dobrodružství … Po celou dobu cesty mi bylo fakt zle… tu už na mě čekala spolužačka před školou a akorát jsme vcházeli…uvědomil jsem si, že čerstvý vzduch mi udělal dobře, ale ve třídě to bude horší…pokud holky ve třídě nevyvětraly, tak bůh se mnou. Naneštěstí byla třída vhodně vyvětrána a mně se trochu ulevilo. Pak začala moje vyučovací hodina. Jakmile jsem předstoupil před třídu, tak jsem cítil určité zlepšení, jako bych se před žáky dokázal vybičovat k lepším výsledkům a vydržet více…I tak jsem cítil značnou nevolnost a jediné co mi strašilo v hlavě, bylo, ať nejsem nepříjemný na holky…! V rámci možností jsem byl hodný a příjemný a zdá se mi, že ani nikdo nepoznal, že mi něco je. To mě přivádí k myšlence, za jakých okolností dokáže učitel učit kvalitně a kdy už na něho má nějaký fyzický, nebo psychický stav nějaký vliv. Jako jasně všichni jsme jen lidi, ale kde je ta hranice, kdy ještě učíme tak jak dovedeme nejlépe a kdy už činíme určité ústupky? Dospěl jsem k závěru, že každý si to musí vyzkoušet sám…já jsem k svému limitu ještě nedospěl. Asi toho vydržím hodně a dokážu dobře hrát, přeci jen nemusíme vždy mít skvělou náladu a jsem jen lidi, ale naší prací je i herecká činnost, že dokážeme perfektně hrát naší roli. To mě přivádí k myšlence, že všichni žáci ve třídě nemusí být naší oblíbenci, ale musíme dost dobře hrát, aby nikdo z nich nepoznal, že jsou mezi určitými žáky jisté disproporce…no co … jak jsem napsal. Jsme jen lidi a občas děláme chyby a není se za co stydět.
1015	229	odborné předměty	3	1	1	1	3	1	2	3	Na posledním hospitaci u mé kolegyně mě zastihla jedna zajímavá myšlenka. Je možné, aby učitelé žárlili na druhého učitele? Popřípadě, aby je rivalita mezi s sebou vybičovala k lepším, velkolepějším a účinnějším přípravám na hodinu, kdy se jim podaří odučit opravdu kvalitní jednotku? Tedy jak mě to napadlo? No takže asi začnu tam, kde to všechno začalo. Měl jsem vlastní vyučovací hodinu a vyučoval jsem, jak nejlépe dovedl…aspoň co se mi tak zdá. Prostě začal jsem s nějakým cvičením na rozkoukání, kdy holky měli kreslit do sešitu návrh jídla. Zadání bylo návrh dezertu panacotta pro zážitkovou gastronomii…jak jsem si ti tak procházel, tak všechny holky byly tvořivé. Super! Všichni neměli kulatý talíř a napadli je nejrůznější ozdoby. Paráda, byl jsem spokojen! Následovala přednáška na téma Churos, na které se holky těšily. Vždy jsem opsal recept, počkal, až si ho opíší a zopakoval jsem jim recept s tím, že jsem přidal i pár tipů a na co dávat pozor! Následovala Baklava, akorát jsem dokončil tipy pro Baklavu tak už zvonilo. Následovala hospitace, kdy měla vyučovat moje kolegyně. No ve zkratce celá hodina byla jinak postavená. Zaměřila se na více aktivizující metody a celou třídu rozdělila do menších skupinek a Ti měli za úkol hrát domino s pojmy, které byly z hodin technologie. Holky to celkem dost bavilo a i učitelka byla nadšená. Tak nějak celá hodina byla více koncipována a kvůli tomu jsem se právě zamyslel. Původně jsem si myslel, že já to měl špatně zaměřené a kolegyně správně, že holky se u toho mají především bavit, jenže moje domněnka byla milná. Některé vyučovací hodiny potřebujeme žáky naučit více a někdy jsme zase napřed, tak je dobré zmírnit a proto mají ve výuce místo všechny styly vyučování. Pokud budeme brát proces vyučování jako graf, tak nedokáže po nekonečnou dobu jen stoupat…pokud bude trend neustále stoupat, tak pád bude hrozivý dopad. Ale pokud bude mít výuka stoupající a klesající tendenci tzv. vlny má mnohem větší šanci uspět. Tudíž proto bych některé dny zařadil spíše frontální výuku, kdy učím žáky nové poznatky a za pár dní naopak volnější hodinu, kdy nachystám pro žáky nějaké překvapení ve formě soutěže, nebo hry, rovněž to je i dobrý ukazatel pro mě, kolik toho žáci umí. Když to vezmu kolem a kolem tak kolegyni nevnímám jako rivalku, nebo jako hrozbu, ale jako zrcadlo, které mi ukazuje si určité věci uvědomit a jiné věci zlepšit. Už teď mám pro holky nachystanou volnější aktivitu. Přeci jen, dvě předchozí vlastní hodiny jsme se jen učili nové věci, tak je načase jim dopřát trochu volna, trochu kreativity a trochu zábavy, samozřejmě v rámci výuky.
1016	229	odborné předměty	4	1	1	1	3	1	2	3	Nedáno mě jeden přednášející inspiroval nad tématem ohledně školních učebnic. V USA prý mají učebnice, které mají na okrajích poznámky a slovník neznámých slov z textu. To mi připomíná Duškovu hru 4 dohody, kdy Dušek rozjímal nad tím, kdy se konečně začnou dělat pokoje pro děti, kdy budou mát, kliku na kterou dosáhnou, el. Zásuvky budou dostatečně vysoko, aby do nich nestrkali prstíky a postýlku bez zábran. Proč by tedy učebnice nemohli být pro žáky? Cool, moderní, zaměřeny na popkulturu dnešních dob, co je zrovna in? Po okrajích by měli slovníky neznámých slov z textu, text by dával dostatek důležitých informací a neobsahoval by žádný balast navíc a hlavně by zde byli zajímavé grafické prvky a názorné fotografie. Pčece jen cílem učitele by měla být příprava na reálný život. Flexibilita, analýza informací, schopnost vyhledání korektních informací, částečná všestranost, prostě vše, aby se děti v dnešní generaci neztratily. Konkrétně u předmětů, které mohu vyučovat je velký nedostatek cool učebnic. Pokud se podívám na učebnici receptury teplých pokrmů od Runštuka, tak už na první pohled chápu žáky, které předmět technologie potravin nebaví. Celá kniha je protkána jen holým textem a tabulky s normami. Ok, beru to, jsou to normy, ale i tak to jde udělat nějakou zajímavou formou. Na druhou stranu vezmu knihu Klenoty evropské kuchyně od Romana Vaňka…každý recept je provázán menší příhodou, lépe řečeno legendou jak recept vznikl a k postupu je přidána i podrobná fotodokumentace, vše zdobí pár tipů od odborníků z oboru. Nebo mě napadne kniha Nejbarevnější kuchařka od Kamu. Při otevření knihy, jako bychom vstoupili do úplně jiného světa, do světa divů, vůní a nevídaného umění gastronomie. To je to co žáky zaujme, nespoutaná síla gastronomie. Pokud bych se podíval i na ostatní odborné předměty jako jsou suroviny a stolničení, určitě bych našel spoustu nových publikací, které příjemně osvěžují a nejsou dlouhosáhlé a únavné. Pokud se jedná o zdravou stravu, nebo také racionální výživu, tak v dnešní době nejsme poutáni pouze jedním směrem. Máme nespočet stravovacích směrů, které se prokázali jako zdraví prospěšné a můžeme je vyučovat (Primal, Paleo, RAW, veganství atd...). Téměř pro všechny směry už existují publikace, tak proč to nepoužívat jako hodnotné učebnice?
1017	229	odborné předměty	5	1	1	1	3	1	2	3	Přemýšlel jsem nad uspořádáním třídy, konkrétně nad uspořádání lavic, žáků a učitele. Skoro všude je klasické uspořádání, kdy jsou lavice v řadách za sebou, a učitel je před žáky. Z mého pohledu se jedná uspořádání, které podporuje ryze frontální výuku, protože vytváří jasný odstup mezi učitelem a žáky. Jako by to uspořádání ráchalo, já jsem ten nad vámi a vy mě musíte poslouchat, co řeknu to platí, a vůbec, jsem bůh. Co to má za následek? No žáci se mnohem méně těší na naší hodinu a hlavně žáci co jsou tak nějak vzadu jsou skrytí. Celkově to však ve třídě tvoří děsivou atmosféru, podobně jako vězni a bachař, má role by se tak měnila cistě na kontrolní funkci. Jak by vypadalo uspořádaní třídy podle mě? To záleží na tom, co by se probíralo, pokud bychom zrovna diskutovali nad nějakou problematikou, tak by nejvhodnější formace lavic byla do U. Žáci si v takovéto uspořádání vidí do očí a učitel může sedět uprostřed, jako moderátor a pokládat nové otázky a podněty. Na druhou stranu pokud bychom měli nějaké skupinové projekty, tak bychom mohli srazit dvě lavice k sobě a vytvořit tak místo pro 4 členné týmy, které řeší své projekty. Takhle by se jednalo o samostatnou práci a žáci by se naučili samostatnosti. Jak je to však uskutečnitelné na mí praxi? Takže vezmu si to takhle, lavice tam mají žáci po jednom (po vzoru amerických škol), ale mají dostatek místa na přesouvání a stěhování. Takže bych volil útvar U co nejčastěji, jednak to zruší ten stereotyp a otevře to příležitost k debatě. Zrovna tento útvar mám v plánu ověřit v příští vyučovací hodině tak uvidím jaký bude výsledek, ale dle mého názoru se takto budou cítit žáci lépe, neboť budou mít pocit, že jsou součástí mnohem většího celku. Když už jsem u stylu učení, tak bych asi i eliminoval, nebo se aspoň snažil snížit podíl klasických frontálních hodin. Žáci se toho málo naučí a poznatky mají propojené jen s abstraktními slovy, které jim kolikrát nic neříkají. Co se týče odborných předmětů, jako jsou suroviny a technologie potravin, tak bych chtěl zapojit mnohem více smyslů do výuky. Chutě potravin a surovin, jejich vůni, zvuk (zvuk, při lámání čokolády) atd. prostě zapojit co nejvíce smyslů. Další otázkou je, jestli to není proti pravidlům školy. Je dovolené přesouvat nábytek (lavice) ve třídě? Nebude mít proti tomu ředitelka školy nějaké výtky? A co kolegové? Nebude jim to vadit? Přemýšlím nad tím, že tohle je učitelovo rozhodnutí a nijak to nenarušuje proces výuky, naopak ho zlepšuje. Co by tedy mohlo vadit? Dejme tomu, kdybych učil žáky něco jiného, než by měli umět, ale naneštěstí mi jeden přednášející řekl, že nejdůležitější je, aby se žáci naučili výstupy, které jsou napsané v RVP daného oboru. Tudíž navíc je mohu naučit něco, co se jim bude doopravdy hodit. Něco praktického, co pro ně bude přínosem i v běžném životě.
1018	230	geografie	1	1	1	1	1	-1	2	2	Za dobu mojí praxe mě zaujaly dvě věci. První jsou hodiny angličtiny v nižších ročnících (6. třída). Vlastně větší část hodiny je vedena v češtině. Proč, když by se žáci měli naučit něco anglicky? Rozumím tomu, že v 6. třídě nejde vysvětlovat složité definice v angličtině, to mi přijde v pořádku vysvětlit v mateřském jazyce, aby žáci pořádně pochopili o co jde. Ale myslím si, že by bylo dobré po nich chtít základní věci už v angličtině, aby se teda něco naučili. Například měli sledovat video a pochytit základní informace z něj, dostali možnost psát odpovědi česky, takže bylo víc než jasné, že si nikdo nevybere možnost aspoň něco zformulovat v angličtině. Pomáhala jsem jedné skupince s diskuzí a navrhla, že teda aspoň nějaké věty nebo základní slovíčka z videa bychom mohli přeložit do angličtiny, bez výsledku, když přeci měli povolenou jednodušší variantu. Vím, že po tam malých dětech nejde chtít zázraky, ale myslím, že takhle jsou akorát líní něco vymýšlet, když se to dá obejít. Druhá věc je jeden žák v 8. třídě. Paní učitelka mě už předem upozorňovala, že chodí do školy kdy se mu chce, a že tím pádem často chybí a nezvládá učivo. Chyběl na písemku předchozí den, tak ho tedy vyzkoušela. Neodpověděl ani na jednu otázku, ještě z toho měl srandu. Zbytek hodiny jsme dělali nějaké cvičení v učebnici, měla jsem mu pomáhat, protože chyběl a nevěděl co s tím. Vůbec žádná spolupráce, pomalu ani nevěděl že mají takovou učebnici, na každou otázku odpověď nevím tohle neumím. Co s takovými dětmi, které nemají vůbec žádnou motivaci? Nechají si v klidu napsat pětky. Učitelka jim asi nemůže dávat možnosti donekonečna, musí se věnovat taky ostatním. Zjistila jsem, že stačí jeden takový žák ve třídě, který to má řekněme v paži a rozhodí celý kolektiv, vyrušuje, nabádá ostatní k tomu aby nedávali pozor atd.
1019	230	geografie	2	1	1	1	1	-1	2	2	Od posledního semináře se mi honí hlavou, jestli teda opravdu chci učit nebo ne. Po tom všem co slýchám od svých spolužáků nebo spíš v kabinetě, jak jsou děcka rok od roku horší, jak zrovna dneska byli hrozní a že dneska nemají svůj den a tak dále si tím nejsem uplně jistá. Sama to vlastně vidím i ve škole. Pozoruju určité typy, se kterými bych si myslím úplně nvevěděla rady. Vím, že to záleží na tom, jaký si ten učitel vybuduje respekt, ale přijde mi, že nekteří žáci se opravdu nebojí ničeho a už ani určití učitelé neví co s nimi. Taky jsem začala pozorovat rozdíly mezi jednotlivými učitelkami. Rozdělila jsme je na ty, co všechno až moc řeší a na ty co vypadají, že to mají vlastně celkem na háku, však ono to nějak dopadne. Jedna už je dostatečně včas na místě, má všechno připravené, ještě na poslední chvíli něco chystá, přičemž druhá přijde tak akorát, ještě si stihne vypít kafe a vypadá mnohem víc v pohodě a jakoby si s ničím nedělala hlavu. Nejspíš bych chtěla být ten typ, co to má aspoň trošku v paži, protože bych se rozhodně nechtěla stresovat s každou prkotinou, ale myslím si, že já jsem zrovna ten druhý typ. Právě to mě od toho odrazuje, že asi neumím být dostatečně nad věcí. Myslím si, že asi každý je zezačátku ten hodně pečlivý a mít všechno přesně zorganizované, ale co potom když všechno nejde podle plánu? Nevím jestli takoví lidé, kteří mají v životě všechno zorganizované umí v nečekaných situacích improvizovat. To vlastně je asi můj případ, snažím se si věci nějak naplánovat a když mi to potom nevychází, tak bývím naštvaná a už se mi ani nechce vymýšlet nic jiného, což mě vrací zpátky k otázce jeslti vůbec budu učit nebo ne, protože si myyslím, že právě tu schopnost zvládnout situaci ikdyž není uplně podle plánu by učitel měl mít. Další věc co mi leží v hlavě je Edukit. Nerozumím tomu, že žáci v tomhle systému mají zapsané úplně všechno a stejně jsou schopni něco zapomenout. Mají tam zapsané písemky, úkoly, co dělali danou hodinu a další ěci, Do systému má přístup jak žák, tak i rodič a opravdu nechápu jak můžou stále zapomínat. Nevím jeslti to takhle nemají až moc jednoduché a nebudou tak lenivější a lenivější. Třeba když je žák nemocný, tak se mrkne do systému, zjistí přesně co dělali, kdy budou psát další písemku a na jaké učivo, vlastně většinou tam má vložené i prezentace, aby si mohl doplnit poznámky. Sylšela jsem dokonce takovou věc, že už ani ty poznámky z prezentacé (když jsou na internetu) si děti samy nedělají, ale píšou jim to rodiče, což mi přijde už uplně zvrácené, co potom to dítě musí do školy dělat? Nic? Jen si to tam odsedět? No když si vzpomenu jak to chodili, když já usem byla na zíkladce (a to není ještě tak dávno), tak takovéhle výhody jsme rozhodně neměli, ale myslím si, že to tak bylo lepší.
1020	230	geografie	3	1	1	1	1	-1	2	2	Naposledy jsem přemýšlela nad otázkou, jestli teda učitelství je pro mě ten správný obor, jestli se mi do toho chce jít, jestli na to mám ty správné vlohy, jestli to zvládnu. Když se na to podívám zpětně, chápu, proč jsem nad tím tak dumala. Byl to týden před mojí první vlastně uplně první hodinou, kterou jsem učila, protože na mojí předchozí škole jsme žádné praxe neměli. Takže jsme byla vlastně hozena od vody, což mi většinou nevadí, protože si myslí, že právě takto se toho člověk nejvíc naučí, když už nemá šanci couvnout. Ale stejně jsem byla pořád nervózní a nevěděla jsem co od toho čekat. Navíc moje provázející učitelka je sice fajn, ale má hodně vysoké nároky, všechno musí být naplánované přesně. Ano, na jednu stranu ji chápu, ale je pořád v takovém napětí a přenáší to i na mě, myslím, že by člověk měl občas i trošku zvolnit. Nicméně ten týden, kdy jsem měla mít svoje první hodiny přišel a zvládla jsem to! Vybrala jsem si, že budu učit u šesťáků, zamlouvají se mi víc, než ti starší drzouni. Hlavně si ještě v agnličtině nejsem moc jistá, takže šestá třída a základy mi vyhovovaly. Měla jsem hodinu s tou stejnou třídou ve čtvrtek i v pátek. Hodiny jsem si naplánovala, snažila jsem se je udělat trošku víc hravé, přeci jen to byl konec týdne a ještě poslední hodina v pátek, kdy už jsou hlavou někdě na výletě o víkendu. Překvapivě to bylo fajn. Sice mi nevyšlo vše podle plánu, ale je jasné, že se to nepovede hned napoprvé a je super se z toho nějakým způsobem počit. Tím, že jsem měla tu stejnou třídu hned druhý den, mohli jsme dodělat to co se nestihlo další hodinu. Paní učitelka mi pak hned dala zpětnou vazbu. Jak už jsem říkala, potřebuje mít všechno přesně, takže jí celkem vadil ten nezvládnutý timing. Je to češtinářka, takže byla celkem nešťastná z mých koncovek (haha:D) ale to mi přišlo, že řešíme až moc deatily. Něco jsem si z toho určitě vzala a budu se snažit na tom pracovat. Myslím, že to půjde pomalu, je fajn, že mi tahle všechno říká, já si to vezmu k srdci, ale potom se stejně soustředím na tolik věcí, že nezvládnu zlepšit všechno. Hned týden na to jsem měla v hodině na hospitaci paní docentku Kratochvílovou, vedoucí katedry. No tak samozřejmě jsem byla nervózní, když na mě v té hodině byly dokonce dvě, jak paní docentka tak moje provázející učitelka. Říkám si, nebudu si chystat nic extra, jsem ráda, že si zvládám ty hodiny nachystat, ale zas nechci vypadat, jakože jsem se na to vykašlala. Dala jsem si s tím teda práci a hodina byla v pohodě. Vychytala jsem už nějaké mouchy, řídila se radami své provázející učitelky a super. Paní kratochvílová je horzně sympatická a příjemná, takže vůbec nevím z čeho jsem měla strach! Po hodině jsme si sedly a probraly co bylo dobře a co naopak špatně a jak by se to dalo zlepšit. Odnesla jsem si z toho spustu tipů a rad a už se mi to nezdá tak nereálné, že bych teda pokračovala a někdy ze mě ta paní učitelka byla. Ale zatím jsem si to teda vyzkoušela jenom u mladších žáků a nevím co budu říkat, až budu učit i těch starších. Zatím se mi do toho opravdu nechce, vždycky jsme tíhla spíše k těm mladším, možná i dáky tomu, že jsem dva roky poracovala ve školce. Uvidíme, třeba prolomím i tenhle strach. Angličtinu už jsem si teda nějak vyzkoušlea, aletento týden mě čeká ještě větší oříšek. Už bych měla učit i zeměpis. Děcka jsou zvyklá na „klasickou hodinu“ – ústní zkoušení (běhěm toho nějaká samostatná práce na malé jedničky), prezentace, nějaká křížovka nebo video. Mám strach, že kdybych jim ukázala, že to jde i jinak než se učit nějakou faktografii a tisíc nedůležitých věcí, že stejně budou mít potřebu té svojí klasické hodiny a přesně diktovaného zápisu a takových věcí. K paní učitělce už nějakou dobu chodím na náslechy a musím říct, že ty hodiny jsou opravdu jako přes kopírák. I já se občas přistihnu, že už mě to nudí a absolutně se nezvládám soustředit. Hlavně se snažím vnímat, ale když tam něko projede nějakou prezentaci, ukáže orázky a teď si něco napiš, joo možná obrázky hezké, ale z té prezentace jsem nevěděla absolutně nic(možná bych to měla už umět, jestli to chci někoho učit :D). No ale to mě teprvě čeká, taže doufám, že se s tím opět poperu a bude to fajn.
1022	230	zeměpis	5	1	1	1	1	-1	2	2	Na minulém semináři jsem se zmiňovala o svém „problému“ s přístupem svého provázejícího učitele. Nevím, jestli to nazvat problémem, protože spolu vycházíme dobře, jde jen o to, že chce abych hodiny vedla jako on, což znamená diktát z učebnice. Nebyl by to problém, kdybych si dupla, že to budu dělat po svém. Jenže na té škole i pracuji jako asistent a nerada bych, aby se pak na mě díval jako na tu, co si tady hrozně chtěla něco vyzkoušet a nakonec pohořela, protože JÁ to dělám líp! Ne že bych se nějak podceňovala, ale je jasné, že by to tak dopadlo. Učíme v paralelních třídách, každý v jedné osmičce. Podle něj je nejlepší srovnání test, který s oběma třídami napíšeme po tom co s nimi probereme nějaký celek. Děcka jsou zvyklá na jeho přístup - „Co napíšu na tabuli si vy opíšete a já vám k tomu teda něco řeknu.“ Jsou zvyklá na jasně daná fakta, o kterých nemusí nijak dál přemýšlet. Vidím to sama v těch hodinách, když po nich chci aby se nad něčím zamysleli, většinou mi neodpoví nikdo maximálně dva tři lidi se se mnou snaží spolupracovat, nebo zbytek plácne nějakou hloupost úplně mimo, aby mi jen něco řekl. To stejné když už se teda o něčem bavíme, tak žáci neumí rozlišit tu podstatnou věc a doplňující informace. Ano, může to být pro ně těžké, ale i když jim to zdůrazním následují otázky: „A to už si máme psát?“, „Jak přesně si to máme napsat?“, takže stejně většinou skončím u toho, že jim to teda nadiktuju, protože jinak bychom na sebe taky celou hodinu mohli jen hledět. A tak je jasné, že za ty dva měsíce co u nich budu učit nebo s nimi nějak pracovat jejich přístup nezměním, myslím si, že na to je potřeba delší doba. Hlavně když si ty hodiny střídáme a jednou by měli dělat to a jednou tohle. Takže ve finále by byla lepší třída, která si to probrala s panem učitelem „po starém“. Možná je to špatně, ale pro tentokrát jsem se rozhodla „držet h… a krok“ a přežít to tak, jak on to má nastavené. Abych pravdu řekla, ty hodiny mě nebaví, naučit se kapitolu z učebnice a převykládat ji umí každý. Ale moje volba. Možná příště zase změním školu a nebo alespoň učitele, protože u tohohle „zlého policajta“ si nic moc říct nedovolím.
1024	231	výtvarná výchova a vizuální tvorba	2	1	2	2	1	1	1	1	Byla jsem poprvé na náslechu přímo ve škole (minule jsme byli v galerii). Děti dostaly od pana učitele nové zadání. Měly natírat čtverečky papíru barvami, ze kterých budou dělat koláž. Na tomto úkolu se měly naučit pracovat s barvou a rozetřít ji rovnoměrně. Pan učitel posoudil, jak dobře to natřely, některé pochválil, někteří to museli udělat znovu. Všimla jsem si, že děti jsou otrávené, když to musely dělat znovu. Moc je to asi nebavilo, bylo to hodně na přesnost. Normálně dělají víc kreativnější úkoly, ale myslím si, že je dobré někdy zadat takovýto úkol, naučí je to být zručnější. Co mi po nějakém čase začalo vadit byl nepořádek v učebně výtvarné výchovy. I pan učitel mi o tom říkal, že o tom ví, ale nemá energii to řešit. A tak se různě po stolech válejí stohy výkresů, papírů, zbytečností. Je tam spoustu věcí co by se dalo vyhodit. S panem učitelem jsme seděli za stolem potrytým papíry a děti mu nosily natřené, často ještě mokré čtverečky papírů aby zhodnotil jak dobře to udělali. Vyskládaly je na kousíček stolu, kde bylo volno. Každý měl nějaký dotaz a po čase to bylo dost únavné. Pan učitel musel pořád odpovídat na nějaké otázky. Tak jsem aspoň odhrnula část papírů, aby bylo víc místa na hodnocení. Každý na konci hodiny přinesl čtverečky a pan učitel zapsal známky. Překvapilo mě jak často musí pan učitel křičet, když chce něco sdělit celé třídě. Ve třídě je celkem hluk při práci. Myslím, že bych nezvládla všechny takto překřičet, nemám tak silný hlas. Během hodiny se stalo, že si někdo vzal ručník na utírání rukou a utřel s tím barvy. Pan učitel překřičel třídu a vysvětloval děckám, že to nemůžou, že si potom nemají do čeho utírat ruce. Chtěl, aby se přiznal ten, kdo s ručníkem utřel barvy. Nikdo se samozřejmě nehlásil. Jeden chlapec ho potom vzal a začal ho prát ve dřezu. Zaujalo mě, že i když křik pana učitele budil respekt, nebylo to v afektu nebo zuřivosti, křičel jen proto, aby ho všichni slyšeli. Když se na něco ptal tak řekl i proč to chce vědět, vždycky dětem vysvětlil jeho motivy, o co mu jde, proč to má být tak a ne jinak. Po obědě jsem přišla na náslech na odpolední vyučování osmáků. Pan učitel mi říkal, že je to problémová třída – nejsou dobrý kolektiv . To se mi potvrdilo už při začátku hodiny, kdy pan učitel vysvětloval zadání. Pořád mu skákali do řeči, nadávali si a pan učitel je musel pořád napomínat a umravňovat. Bylo to víc o řešení osobních sporů než o výtvarce. Byla jsem z toho trochu v rozpacích, nelíbilo se mi, že se nedokážou uklidnit, byla to otrava pro mě to poslouchat. Pan učitel to zvládal dobře. Bylo to hodně náročné. Všimla jsem si skupinky dívek co stály stranou a byly úplně potichu. Bylo mi jich líto, že musí pořád poslouchat nějaké hádky a že ti ostatní spolužáci je zdržujou a musí kvůli nim trpět. Něco podobnýho jsem sama měla na základce, takže jsem chápala jak se asi cítí. Při práci to už bylo lepší. Celkem samostatně pracovali. Jedna slečna v kolektivu byla taková hodně upovídaná a často vyvolávala hádky. Jednomu spolužákovi čmrkla barvou na obličej a dostala za to poznámku. Měla pořád nějaké keci i na pana učitele. Byla hodně výrazná v tom kolektivu. Říkám si jak bych zvládla takovou žačku ? Bojím se, že bych nebyla tak duchapřítomná a nad věcí jako pan učitel. Celou hodinu se pořád něco řešilo, ale něco i vzniklo dokonce. Během toho co děti malovaly jsem si povídala s panem učitelem o třídě, o učení, o tom jak to zvládá. Bylo to přínosné, ale často jsem nevěděla co na to říct. Ze školy jsem odcházela s rozhodnutím, že na základce nechci učit. To spíš na Zušce, nebo nějakým volnočasovým centru, kam chodí děti co je kreslit baví a nemusí se tam tolik řešit nějaké vztahy a problémy. Pocit jsem měla z toho divný. Je to pro mě jiný svět.
1025	231	výtvarná výchova a vizuální tvorba	3	1	2	2	1	1	1	1	Děti pracovaly na koláži z barevných čtverečků, které si minulý týden připravily. Snažila jsem se do výuky více zapojit. Nakreslila jsem na tabuli obrázek na inspiraci. Pan učitel mě přiměl, abych si zkusila ztišit třídu a říct jim něco o tom. Byla jsem hodně nesmělá, ale zkusila jsem to a vážně přestaly mluvit a poslouchali mě. Byl to zvláštní pocit. Nemám moc ráda být středem pozornosti, ale když má člověk učit tak nic jiného nezbývá. Musím překonat tu nesmělost a otrkat se. I kdybych třeba vůbec neučila, tak si myslím že to je dobrý trénink do života. Pomáhala jsem jedné skupince kluků, které to moc nebavilo. U práce dělali blbosti a nepracovali dobře s barvou. Ukázala jsem jim jak to udělat, zkoušela jsem jim radit. Líbilo se jim to, ale pak si to stejně dělali podle sebe. Trvalo jim všechno hodně dlouho a byli pozadu za ostatníma. Přemýšlela jsem nad tím, jak je přimět pracovat, motivovat. Pan učitel něco řešil s paní asistentkou a s dětmi moc nebavil, tak jsem to zkoušela aspoň já. Chodila jsem se dívat co kdo má a ptala jsem se jich jak to budou dělat a poradila jim občas. Děti pracovali dobře a nebylo potřeba nějak zvlášť zasahovat. Ani tam kupodivu nebyl takový hluk jak obvykle. Pan učitel bere hodiny výtvarky jako odpočinkový předmět, dětem nechává volnost, což se mi líbí. Nebazíruje na zbytečnostech. Často mi připadá, že ty hodiny vůbec nejsou o nějakém tvoření. Spíš o tom jak děti dokážou pracovat sami i v kolektivu, a často i o vztazích. Pan učitel často musí řešit nějaké konflikty mezi žáky a napomínat jejich chování. Ví, že to jsou děcka co je třeba výtvarka až tak nebaví nebo jim nejde, takže to hodnotí podle toho. Zatím se v tom pořád rozkoukávám, ale říkám si, že bych chtěla učit spíš děti co je výtvarka baví a chtějí se v tom dál rozvíjet - třeba na Zušce. Myslím si, že základka je hlavně o tom, že ten učitel má s dětma vztah, zná je i z jiných předmětů a ví jak na ně. Je těžké je zaujmout když k tomu sami od sebe nemají chuť. Budu přemýšlet jak je motivovat a jak bych mohla udělat sama hodinu tak, aby je to bavilo a něco si z toho odnesli. Aby to nebyl další otravný úkol, ale aby to byl pro ně aspoň ten relax, když už ta výtvarka na základce je na tom takhle.
1026	231	výtvarná výchova a vizuální tvorba	4	1	2	2	1	1	1	1	Už mám za sebou dva náslechy a jednu hodinu kde jsem dětem zadávala nové téma a vedla celou hodinu. První náslech mě paní učitelka představila dětem jako druhou paní učitelku a seznámila mě s dokumentací, s výukou. Vysvětlila mi jak to u nich chodí, jaké jsou děti a jaký má přístup k výuce, co s nimi tvoří atd. Žáci měli zrovna rozdělané výkresy na téma pravěk, které malovali pastelem. Na náslechu jsem se vůbec nenudila, buď jsem si povídala s paní učitelkou o škole a výuce nebo jsem ji sledovala jak radí dětem a postupně se aklimatizovala ve třídě. Bylo to velmi příjemné, děti hezky pracovaly, poslouchaly paní učitelku a ve třídě nebyl hluk, moc se mi tam líbilo. Druhý náslech v jiné třídě jsem se snažila více zapojit, radila jsem žákům, konzultovala s nimi jejich nápady. Zaujalo mě jak si paní učitelka zorganizovala hodinu, až jsem si říkala že na můj vkus je ve třídě až moc velký řád. Pořád jsem měla za to že ve výtvarce je vždycky hluk a dětem se má dopřát hodně svobody, protože výtvarná činnost je kreativní záležitost. Ale potom se mi to začalo hodně zamlouvat, protože výuka byla klidná, relaxační, nebolela mě hlava z křiku dětí jako vždy, děti věděly kdy si můžou dát přestávku, prostě moc příjemné prostředí pro práci, až jsem měla chuť si s nimi taky něco nakreslit. Také mě překvapilo, že když děti ukazovali paní učitelce svoje obrázky tak ona přesně věděla jak jim poradit, co zlepšit, co je dobré a co ne. Zjistila jsem, že mi to ze začátku dělalo problém, protože mi připadalo, že trochu brzdí jejich kreativitu. Že učitel by neměl lpět na tom, aby žáci tvořili přesně podle jeho představ. Když paní učitelka na obrázku něco vytkla, neviděla jsem to jako chybu. Ale je pravda, že jsem nebyla u zadávání úkolu. Myslím si, že je dobré to střídat. Zadat dětem konkrétní úkol na kterém se mají něco naučit (tady konkrétně to bylo míchání barev a využívat širokou škálu odstínů) a vést výuku více striktně a vyžadovat po dětech splnění zadání. Ale některé hodiny by mohli být zase více volnější, odpočinkové, více expresivní. Na své hodině kterou jsem vedla jsem dětem zadávala nový úkol. Byl to návrh obrázku na filmovou klapku. Připravila jsem si pro ně obrázky, krátce jim k tomu něco řekla a celou hodinu s nimi konzultovala. Žáci byli moc hodní, hezky poslouchali a odpovídali. Byla to dobrá zkušenost, hodně mě to rozvíjelo v komunikaci s dětmi. Stále si při mluvení před celou třídou nejsem jistá sama sebou, učím se jak se vyjádřit. Vím, že s praxí to bude stále lepší.
1027	231	výtvarná výchova a vizuální tvorba	5	1	2	2	1	1	1	1	Na praxe chodím v úterý a v pátek. Učím v tandemu s paní učitelkou. Konzultuji s dětmi jejich práce, zadávám úkoly, vedu je v jejich tvorbě. Minulý týden jsme dokončili úkol, který jsem dětem zadávala. V rámci Zlínského Filmového festivalu žáci kreslili na papírové filmové klapky, které budou vystaveny v květnu ve Vaňkovce. Hodně se snažili, práce jim zabrala 3 výtvarky. Paní učitelka vede své hodiny stále stejným způsobem, tak jsem si říkala, že bych zkusila s dětmi něco nového. Bavili jsme se o tom, že bych si mohla vyzkoušet vést celou hodinu od začátku do konce. Momentálně přemýšlím o novém úkolu, který bych se žáky mohla zrealizovat. Chtěla bych s nimi udělat nějakou výtvarnou etidu, jak si to zkoušíme na didaktice. Na začátek dát nějakou výtvarnou hru, aby se uvolnili a navázat pak na to téma které zadám. Chci, aby pracovali s technikou, kterou s paní učitelkou ještě nedělali. Všimla jsem si, že paní učitelka s dětmi nejčastěji dělá takové obyčejné techniky - kresba tužkou, kterou obtáhnout fixou a to pak vybarví pastelkama a nebo kresba pastelem. Prostě nuda. Říkám si, že to stejné by mohli dělat i doma. Paní učitelka to odůvodňuje tak, že jsou žáci moc malí a že by nezvládli složitější techniky, třeba malbu barvami a že takové práce nedopadají dobře. Ve třídě je nejvíc žáků prvního stupně ZŠ, jen někteří jsou na druhém stupni. Pamatuju si, že já jsem malovala vodovkama už ve školce a na ZUŠce jsem nejčastěji malovala barvama a akvarelem a rozvíjela se v tom. Míchání barev, práce se štětcem... kde si to mají děti vyzkoušet když ne na ZUŠce ? Doma se maminky zlobí, když děti zapatlají stůl a ve škole nejčastěji vystřihují sněhové vločky z papíru a podobně. Myslím, že je to spíš pohodlnost paní učitelky. Také si myslím, že se nemusí za každou cenu všechno podařit. Děti si to potřebují vyzkoušet a „osahat“. Proto s nimi pravděpodobně vyzkouším malbu akvarelem a vysvětlím jim základy práce s barvou. Žáci paní učitelky jsou hodně naučení na všechno se ptát. Nejsou v tvorbě samostatní. Paní učitelka sedí za stolem a žáci ji nosí své výkresy a ptají se jestli to udělali správně. Jeden starší žák (asi 14 let) se ptal paní učitelky jestli je s jeho výkresem spokojená. Paní učitelka řekla ať ještě něco opraví, ale je že s tím spokojená. Nám na střední umělecké škole vždycky pan učitel říkal, že to neděláme pro něj, ale pro sebe. Je to naše tvorba. On nám jen radí, ale spokojeni s tím musíme být sami. Kdybych tam učila já, měla bych jiný přístup. Paní učitelka umí dobře komunikovat s žáky. Ví, kdy někoho napomenout, nebo pobídnout nebo pochválit. Často si některých situací vůbec nevšimnu. Ale vím, že to je o praxi a o tom znát své žáky. Paní učitelka mě upozornila na to, že mám šetřit s chválou. Souhlasím s ní, vím že často říkám žákům: „to je dobré, to je super“ apod. Taky se učím sjednat si ticho ve třídě když jim mám něco říct nebo vysvětlit. Dělá mi problém zvýšit hlas, ale učím se jak na to.
1028	232	odborné předměty	1	6	6	6	6	6	6	6	Při příchodu na recepci školy mám smíšené pocity. Kolem mě běhá spoustu žáků a dívají se na mě, jako bych měla být za chvíli další z nich. Jsem tu však z jiného důvodu. Začínám se shánět po vedoucí své praxe a u recepční se setkávám s vřelým přijetím. Vedoucí už mě očekává a prý se i velmi těší. Za pár minut přibíhá paní učitelka, která mě rovněž vřele vítá a představuje se mi. Moje smíšené pocity se mění v dobrý pocit. Už jsem tu, tak se to vše pokusím zvládnout. Paní učitelka mě vede do kabinetu. Po cestě nacházíme mnoho témat k hovoru a dozvídáme se navzájem podstatné věci o sobě, škole i naší odbornosti. Svěřuji se jí s obavami z výuky, protože už jsem také dlouho ze školy a v ekonomických předmětech je každým rokem mnoho nových inovací, o které nechtěně přicházím. Také mám strach, že se mě žáci budou ptát na věci, které nebudu znát a já nebudu vědět co jim odpovědět. Těchto obav mě paní učitelka rychle zbavuje. Má velké pochopení. Je ochotná mi poskytnout aktuální materiály a se všemi dotazy pomoct, poradit, co bude potřeba. Dokonce mi sděluje, že je velice ráda, že jí konečně byla přidělena praktikantka. Prý si o nějakou požádala a ani nedoufala, že by se nějaká mohla přihlásit. Obě máme radost. Pohotově začínáme plánovat hodiny, ve kterých budu mít náslechy i hodiny, kde budu vyučovat. Vše perfektně ladí s mým rozvrhem ve škole, jsem spokojená. Dostávám přesné kontaktní informace, díky kterým mohu paní učitelku kontaktovat i mimo výuku, pokud si nebudu vědět rady. Kromě toho se mi dostávají do rukou i důležité materiály, pomocí kterých budu moci vyhotovit veškeré přípravy na svoje hodiny. Mám dost podkladů, díky kterým zhotovím výukové prezentace, pracovní listy a určitě vymyslím i nějaké aktivační hry, kterými žáky rozptýlím a přiměji je k učení takovým způsobem, že je bude bavit. Už se moc těším. Odcházím s dobrým pocitem. S pocitem, že mám někoho, na koho se mohu obrátit a nezůstanu na to sama. S pocitem, že dokážu připravit atraktivní výuku a budu moci předat žákům cenné vědomosti a dovednosti snad jiným způsobem, než dosud znají.
1029	232	odborné předměty	2	6	6	6	6	6	6	6	Jsem tu první den „na ostro“. Dnes a několik prvních dnů budu ale jen poslouchat. Mám připravené papíry pro zápis hospitace. Moc se těším. Už jsem zažila hodně hospitací, ale myslím si, že těch není nikdy dost. Vždy je vhodné se přiučit nové grify od starších kolegů. Praxe a zkušenosti dělají dobrého učitele. Tak jdeme na to. Opět si mě vyzvedává na recepci vedoucí praxe a jdeme do kabinetu. Máme ještě několik minut do zvonění a třída, kam půjdeme, je hned vedle. Informuje mě, že se na mě žáci těší a jsou velmi zvědaví, jak budu vypadat a jak se k nim budu chovat. Budu přísná nebo hodná? Zvoní. Bereme důležité podklady a vyrážíme chodbou ke třídě. Vcházím dovnitř a dívá se na mě šestnáct upřených pohledů. Zdravím je a usmívám se. Také se usmívají. Jdu před tabuli a paní učitelka mě představuje třídě. Následně se posadím v poslední lavici a chystám si věci. Hodina je velmi zajímavá. Na žácích lze poznat, že mají k učitelce přirozenou autoritu. Je to jejich třídní a to přidává na jejich respektu ještě více. Je však velmi komunikativní a přátelská. Učivo zprostředkovává velmi poutavým výkladem a vyprávěním. Tak žáky vtahuje do dané problematiky. Nepoužívá žádné power-pointové prezentace, na které jsem za dobu mého studia na vysoké škole zvyklá, což mě nejprve zaráží. Později však vzpomínám na svou střední školu, na které se používaly prezentace jen při příležitostech Dnů otevřených dveří. Škoda. Myslím si, že když dané učivo žáci i vidí, nejen slyší, dochází k lepšímu a trvalejšímu zapamatování. Zůstávám ve třídě i po zvonění. Seznamuji se s některými žáky a ptám se na to, jak se jim na škole líbí, jaké jsou jejich pocity, motivace, co je baví i nebaví. Zajímá mě i výstup daného oboru, to, čím vlastně v budoucnu mohou být. Všichni se mnou ochotně komunikují. Dalších náslechy probíhají velmi podobně. Navštěvuji hodiny ekonomiky, občanské výchovy a managementu. Při první hodině managementu mě však cosi zaujímá. Zbývá asi deset minut do konce a padá otázka: „Kdo ještě nečetl? Nachystejte se a půjdeme číst.“ Paní učitelka vytahuje knížku, která nese název Z deníku investorky. Vybírá dvě žákyně, které se představí a čtou ostatním po jedné kapitole z této knihy. Moc se mi líbí. Je psaná srozumitelnou řečí s obyčejnými výrazy, bez přílišných odborností. Je to kniha představující deník ženy, která se stala úspěšnou investorkou. Žáci mají za úkol vypsat si pět důležitých faktů z každé kapitoly, které následně konzultují s celou třídou. Baví je to a aktivizuje. Jsem z jejich práce a kooperace nadšená.
1030	232	odborné předměty	3	6	6	6	6	6	6	6	Tak už to nebude jen o násleších. Jdu si to zkusit sama, z druhé strany. Mám připraveno spoustu prezentací, pracovních listů i her, které mi pomohou udržet pozornost u žáků, které budu vyučovat. Doufám, že je to bude bavit. Před první hodinou mám trochu strach, ale přebíjí ho to, že se zároveň moc těším. Přicházím na první hodinu. Mám učit ekonomiku, konkrétně téma obchodní společnosti. Rozhodla jsem se první hodinu nezkoušet. Beru si ale sešit jednoho žáka a kontroluji, co o tomto tématu již znají. Několik informací už tu je. Nevadí, zopakujeme je a přidáme další, co ještě neznají. Mám připravenou prezentaci, kterou promítám. O jednotlivých společnostech vykládám stěžejní informace. K těm, které žáci znají, přidávám i prohlubující. Abych nemluvila jen sama, zapojuji žáky otázkami, které se týkají obchodních společností, co již znají. Pohotově odpovídají, jejich aktivita je ukázková. Po expoziční části prosím žáky o vytažení čistého papíru. Promítám na diaprojektoru pracovní list. Čtu jim jednotlivé otázky a krátké odpovědi píšou na papír. U některých odpovědí si nejsou jisti, a proto se snažím otázky trochu přeformulovat a povysvětlit tak, aby svým samostatným myšlením přišli na jejich řešení. Nebráním jim také v kooperaci, ale chci, aby si každý odpovědi napsal. Díky tomu, že o učivu mluvíme, vidí je a ještě jej kontrolními otázkami zapisujeme a opakujeme, dochází k lepšímu zapamatování. Ke konci hodiny si papíry sbírám a jsem zvědavá, co vše se dočtu. Za chvíli končí hodina, a proto dávám prostor na dotazy, shrnuji hodinu a děkuji všem za pozornost a spolupráci. Následuje volná hodina, kde jejich práci opravuji a doplňuji. Čím více mám odučených hodin, tím lépe se mi s žáky pracuje. Cítím, že s nimi dokážu více a lépe komunikovat a vím, jak usměrnit jejich pozornost i případnou menší nekázeň či odmluvy. Výuku se snažím propojovat zajímavými aktivitami, hrami i naučnými videi. S vedoucí se domlouváme také na tandemové výuce. Ani jedna z nás jsme ještě podobnou hodinu nevedly. Proto důkladně studujeme, na jakém principu tyto hodiny probíhají. Průběh hodiny byl jistě zajímavý, ale také náročnější na sladění. Za plus určitě považuji to, jak jsme se vzájemně dokázaly doplňovat, avšak stále považuji výuku jedné učitelky za lepší. Poslední den, po své poslední hodině, se loučím se svou vedoucí i s panem učitelem, u kterého jsem měla rovněž možnost učit. Byla mi zprostředkována také důkladná prohlídka školy i jejich dílen, která mě obohatila o širší pohled na danou školu a její žáky. Praxi shledávám velice přínosnou a příjemnou.
1031	232	odborné předměty	4	6	6	6	6	6	6	6	Při příchodu do školy necítím velké obavy. Na této škole jsem již praxi vykonávala na předchozí vysoké škole a také jsem zde sama studovala. Sháním se po zástupcích ředitele a ohlašuji se. V kabinetu už na mě čeká vyučující a pilně plánuje rozvrh toho, kdy budu moci docházet. Nacházíme mnoho témat k hovoru a dozvídáme se navzájem podstatné věci o sobě, škole i naší odbornosti. Svěřuji se mu s obavami z výuky, protože už jsem také dlouho ze školy a v ekonomických předmětech je každým rokem mnoho nových inovací, o které nechtěně přicházím. Také mám strach, že se mě žáci budou ptát na věci, které nebudu znát a já nebudu vědět co jim odpovědět. Těchto obav mě však rychle zbavuje s velkým pochopením. Je ochotný mi poskytnout aktuální materiály a se všemi dotazy pomoct a poradit, co bude potřeba. Začínáme tedy plánovat hodiny, ve kterých budu mít náslechy. Plánujeme také, kdy bych mohla mít svoji první hodinu. Vše se snažíme sladit s mým rozvrhem na škole. Dostávají se mi do rukou i všechny podklady, pomocí kterých budu moci vyhotovit své přípravy na výuku. Mám dost podkladů, díky kterým zhotovím výukové prezentace, pracovní listy. Mám v plánu do výuky zařadit i nějaké aktivační hry, kterými žáky rozptýlím a přiměji je k učení takovým způsobem, že je bude bavit. Už se moc těším. Na všem jsme domluveni, máme na sebe kontakt a tak odcházím s dobrým pocitem, že mám někoho, na koho se mohu obrátit. Po příchodu domů se vrhám na přípravu atraktivní výuky, pomocí které budu moci předat žákům cenné vědomosti a dovednosti snad jiným způsobem, než dosud znají.
1032	232	odborné předměty	5	6	6	6	6	6	6	6	Dnes a několik dalších dnů budu docházet na náslechy. Mám připravené papíry pro zápis hospitace. Moc se těším. Už jsem zažila hodně hospitací, ale myslím si, že těch není nikdy dost. Vždy je vhodné se přiučit nové věci od starších učitelů. Praxe a zkušenosti dělají dobrého učitele. Hodina se mi velice líbí. Na žácích lze vidět, že mají k učiteli přirozenou autoritu. K žákům je velice komunikativní a přátelský, učivo podává velmi poutavým výkladem a vyprávěním. Žáky se snaží vtáhnout do dané problematiky. Učitel nepoužívá žádné power-pointové prezentace, na které jsem za dobu mého studia na vysoké škole zvyklá, což mě nejprve zaráží. Škoda. Myslím si, že když dané učivo žáci také vidí, nejen slyší, dochází k lepšímu a trvalejšímu zapamatování. Dalších náslechy probíhají velmi podobně. Navštěvuji hodiny ekonomiky a účetnictví. Na svoji výuku mám připraveno spoustu prezentací, pracovních listů i her, které mi pomohou udržet pozornost u žáků, které budu vyučovat. Doufám, že je to bude bavit. Před první hodinou mám trochu strach, ale přebíjí ho to, že se zároveň moc těším. Čím více mám odučených hodin, tím lépe se mi s žáky pracuje. Cítím, že s nimi dokážu více a lépe komunikovat a vím, jak usměrnit jejich pozornost i případnou menší nekázeň či odmluvy. Poslední den, po své poslední hodině, se loučím se svým vedoucím i ostatními učiteli v kabinetu. Děkuji jim za možnost nahlédnout opět do tříd, ve kterých jsem se také učila i za prohlídku pracovních dílen na odloučeném pracovišti, kde jsem viděla spoustu nového. Praxi shledávám velice přínosnou a příjemnou. Je zajímavé vrátit se do prostor středoškolských let a vyzkoušet si všechno i z druhé strany.
1033	233	výtvarná výchova a vizuální tvorba	1	1	1	1	1	-1	1	1	V 9. třídě, což byla první hodina na kterou jsem se na praxi byla podívat, paní učitelka razí systém - vlastní tvorba - každý žák tvoří co se mu chce/co ho napadne/sám podle svých představ. V hodině to pak vypadalo tak, že všichni žáci kreslili na čtvrtku formátu A4. Někteří dokončovali kresby z minulé hodiny, ostatní dostali novou čtvrtku, aby mohli něco začít. Co mě ale opravdu překvapilo byl klid, který ve třídě panoval. Všichni seděli na svých místech a kreslili, nikdo se “neflákal”, nevyrušoval, ani se nebavil nahlas. Většina žáků si nasadila sluchátka a kreslila. Jsou zvyklí a vycepovaní z předchozích let, jak jsem se dozvěděla od paní učitelky. Vede je totiž od 6. třídy. Zvládnutí kázně je můj velký problém a ráda bych zjistila, jak nejlépe s tím pracovat. Z mé předchozí zkušenosti s výukou výtvarné výchovy by žáci při takovémto přístupu téměř “zbořili třídu” a zřejmě vůbec nic nevytvořili. Přemýšlela jsem ale celou dobu o tom, jestli tohle je výtvarná výchova? Jestli by tohle měla být výtvarná výchova v 21. století? Samozřejmě, že tahle varianta je v podstatě nejjednodušší/nejpohodlnější jak pro žáky - z hlediska - učitelka nás s ničim neotravuje, něco si tu nakreslíme - je jedno co, pustíme písničky, odpočinem si a je to - tak pro učitelku - nemusím se zatěžovat přípravou a snažit se cokoliv vymýšlet, odsedím si to tady, občas za mnou někdo přijde s dotazem. (čímž nechci říct, že to tady takhle je) To ale přece není smyslem výtvarné výchovy a vzdělávání obecně. Nemůžeme se potom divit, že výtvarná výchova je stále některými žáky a některými učiteli vnímána jako “odpočinkový” předmět, který není důležitý a můžou ho stále ve velké míře učit kantoři, kteří nejsou aprobovaní. Tímto ale nechci zobecňovat a pouze kritizovat, protože jsem viděla jen tuto jednu hodinu v 9. třídě. Jsou to pouze myšlenky, které mi probíhají hlavou. Točím se také stále kolem problému - jak nejlépe vyvážit v hodinách “vzdělávací” složku (co se týče základních výtvarných pojmů, dějin umění, současného umění, vizuální gramotnosti…) a složku “tvořivou” - kde žáci mohou projevit naplno svou fantazii a kreativitu. Aby to ale nesklouzlo k monotónnímu opakování - krátký výklad na začátku hodiny z nějž vyvodím motivaci pro práci dětí, jejich tvorba a závěrečná reflexe. Také jak nejlépe žáky motivovat, aby pracovali na “zadání” s kterým přijdu. Zároveň, aby zadání nebylo diskriminující (ať už specifickými pomůckami, které by mohli žáci potřebovat (třeba mobilní telefon), nebo třeba genderově). Ráda bych také, aby děti poznali i jiné způsoby tvorby než je kresba/malba na bílou čtvrtku. Je tolik věcí, které je nutno promýšlet při plánování výuky… Z popisované hodiny mám ještě jeden postřeh. Při hodině za paní učitelkou přišel jeden žák, který chtěl konzultovat svoje kresby k přijímačkám na módní tvorbu. Byly to kresby tužkou na formátu A4, návrhy nějakých oděvů, portréty a různé vlastní “fantazijní” náměty. Ona okomentovala jeho práce jako “tvoje pěkný kresbičky, který si určitě schraňuj”, ale nastínila mu, co od něj budou vyžadovat u přijímaček. To jest např. nakreslit figuru jako takovou. Poradila mu, že musí trochu rozvinout kreativitu, uvolnit ruku a zapojit také práci s barvami, ať si třeba zkusí doma postavit nějaké zátiší a nakreslí ho. Já nevím, ale kreativita a zátiší mi přijde skoro jako oxymorón. Přišlo mi fajn, že se snažila mu nějakým způsobem popsat jak to myslí a co by mohl dělat, protože o to žádal, ale zároveň mi přišlo škoda, že mu nevěnovala víc času, aby to s ním konkrétněji probrala. Protože bylo vidět, že ten kluk o to má opravdu zájem.
1034	233	výtvarná výchova a vizuální tvorba	2	1	1	1	1	-1	1	1	V poslední době mě vlastně čím dál tím víc děsí představa, že bych opravdu učila výtvarku na základní škole. Tolik dětí, hluku, kázeňských problémů, které je nutné řešit na místo soustředění se na výuku - na obsah hodin. Mám ale zároveň stále naléhavější pocit, že je potřeba to dělat, je důležité dětem ukázat co je to umění, tvorba, sebevyjádření… Jak rozumět různým vizuálním sdělením, že v nich může být manipulace a skrytý podtext (např. v rámci médií). Že to může být reklama, i když se to zpočátku tak netváří. Že i třeba jejich oblíbení youtubeři se jim snaží prodat určité produkty. Protože když se budou jen učit kreslit zátiší nebo strom, nebudou rozvíjet ani (v našich seminářích neustále omílanou) kreativitu, ale ani nebudou mít tušení, že výtvarná výchova může být i něco jiného než se cvičit v zachycení reality. A taky mám někdy pocit, že se snažím moc “teoretizovat” a klást důraz na myšlení a že možná by ty děti mnohem radši měly prostor k vyjádření vlastních pocitů, na které se jich jinak nikdy nikdo neptá, nebo je spíš ještě potlačuje. Mám proto v plánu vyzkoušet různě zaměřené hodiny a získat tím alespoň částečně zpětnou vazbu - jak se děti cítí při různých hodinách, jestli je baví dostat zadání, nebo moci dělat cokoliv, vyjádřit vlastní pocity, nebo přemýšlet.…nebo si prostě hrát. Chci pracovat i s různými médii a dát jim možnost vytvořit i nějaké objekty - s tím se myslím moc nesetkají, protože jak tak vidím a slyším, tak většinou se pracuje s papírem, ale způsobem - kreslíme, malujeme a nebo (na jiných školách než na té kde jsem) děti jen vytváří nějaké výrobky např. na jarmark - což je podle mě největší postrach všech výtvarek a nemělo by to vůbec existovat. Nakonec mám ještě pár konkrétních postřehů ze školy. Několikrát už jsem byla ve škole i o delších přestávkách, které šesťáci mají mezi hodinami VV - je to půl hodina. Někdy jsou jen ve třídě a na chodbách, kde má dozor jedna paní učitelka, které to samozřejmě nikdo nezávidí, ale někdy děti můžou jít do tělocvičny a tam se “vyřádit”. Po té půlhodině přišli potom na výtvarku - hlavně kluci - kteří byli úplně zpocení a rozdovádění. V té hodině výtvarky ale potom byli klidní, možná až zase moc, že už se jim vlastně nechtělo pokračovat a přišlo mi, že už nechtějí vracet svojí pozornost zpátky k zadanému úkolu - ale je to jen můj pocit, možná to tak oni úplně nevnímali. Nevím tedy, jak bych řešila tyhle pauzy v rámci výuky… Další postřeh je ohledně konkrétního žáka, který nezvládl dobře pracovat na zadání - měl kreslit zátiší, které si sám postavil, pastelem. Snažit se věrně zachytit barvy, které jednotlivé předměty mají - namíchat je. Celou hodinu se snažil nějak s tím popasovat, ale pak už jen říkal, že mu to nejde…Jeho práce vypadala spíš jako nějaký shluk různých tvarů, z nichž rozhodně nebylo poznat, že jde o zatiší, těžko by kdokoli rozpoznal nějaké předměty. Když to přišel ukázat paní učitelce, prohlédla si výkres a řekla mu, že v tom vidí nějakou postavu, tady je kruh - hlava, ať to nějak dotvoří, udělá z toho třeba krále, dodělá mu korunu atd. Po zbytek hodiny na tom pracoval. Na konci hodiny se paní učitelka většinou ptá, jak se dětem pracovalo - ať zvedne ruku nad hlavu ten, kdo si myslí, že se mu to dneska povedlo - a jako jeden z mála dětí (asi 5) zvedl ruku i tento kluk, který měl zpočátku pocit, že mu to vůbec nejde! Z toho jsem měla upřímnou radost, protože paní učitelka skvěle zareagovala na jeho potřeby, viděla, že konkrétní zadání - zachycení reality - mu nejde a tak ho modifikovala, pouze pro něj a ten kluk nakonec cítil úspěch, to bylo skvělý.
1035	233	výtvarná výchova a vizuální tvorba	3	1	1	1	1	-1	1	1	Moje první odučená hodina na ZŠ byla v 7. třídě. Byla to totální IMPROVIZACE, protože jsem myslela, že jdu na náslech, ale paní učitelce bylo špatně a tak jsem jí nabídla, že to vezmu za ní. Nebyla jsem tedy vůbec připravená a použila jsem práci, kterou minule dělala ona s jinou třídou. Nějak jsem to zvládla, ale mám několik problémů a nevím, jestli se mohou vyřešit delší zkušeností s vedením hodin. První je tedy samozřejmě kázeň dětí…zpočátku poslouchaly a zdálo se, že hodina bude probíhat v klidu. Zadala jsem práci, ale když začali tvořit, pomalu ale jistě se začala rozjíždět “zábava”. Děti se bavily, poměrně hlasitě. Snažila jsem se je ztišovat různými způsoby, domluvou, lehkým křikem, s pomocí některých žáků…Nevadí mi samozřejmě, že se chtějí bavit, jde jen o tu míru hlasitosti, kterou nedokážu regulovat. Prostě nejde, aby se bavili tak nahlas, že se já neslyším s žákem, který je ode mě dva metry. Nebo že je už nedokážu v průběhu hodiny ztišit, abych ještě mohla říct nějakou informaci všem. S tím souvisí věc další a to jsou dotazy a požadavky dětí. Mám velký problém s tím, když se mě na něco ptá víc dětí najednou, nebo odpovídám na něco jednomu a v tom neodkladně přijde někdo další s něčím co je nutné právě teď…přičemž nedokončím hovor s předchozím žákem, slíbím, že to dořešíme později, ale v návalu dalších dětí a dotazů a problémů na to první dítě prostě bohužel zapomenu. V hodině si to nestihnu uvědomit, protože mám další a další věci na práci, pak už se najednou schyluje ke konci hodiny a musíme uklízet a končit. Já si na to vzpomenu až v klidu po hodině a mrzí mě to, protože jsem to tomu dítěti přece slíbila, ale nevědomky nezvládla splnit. Co s tím? Jakým způsobem “usměrnit” děti - aby s dotazy počkaly až za nimi přijdu, aby za mnou nechodily a čekaly v lavici? Já nevím, nechci je “regulovat”, ale jak jinak s tím pracovat? Nebo říct, aby zamnou dopředu chodily postupně, když chtějí něco konzultovat?…to by se ale taky mohlo stát, že se na všechny nedostane…což se ale stane stejně, když já na někoho zapomenu. Nějak nevím, jak z toho ven.
1036	233	výtvarná výchova a vizuální tvorba	4	1	1	1	1	-1	1	1	Vybrala jsem si pro svou praxi soukromou střední školu umělecko-manažerskou. Vlastně proto, že mě zajímalo jak to tam chodí a vypadá, protože jsem sama na střední (sice umělecko-průmyslovou) odbornou školu chodila. Ale tahle je navíc soukromá a tak mě zajímá, jestli se to nějak projeví např. v kvalitě výuky, vyučujících, nebo přístupu žáků, jestli bude znát nějaký “rozdíl” oproti státní škole. Zatím ale nic z toho nepozoruji, ve škole jsem totiž byla pouze dvakrát na 3 hodiny. Zatím jsem se seznámila se svou provázející učitelkou, která ale učí pouze grafický design a písmo, což jsou zrovna odvětví, která já moc neovládám, tudíž v jejích hodinách bohužel nemůžu sama učit. Vzhledem k tomu, že jsem studovala dějiny umění, mi přijdou jako jediná možnost, kde si můžu vyzkoušet učit, právě hodiny dějin umění. Moje provázející učitelka mě proto hned první den představila učitelce dějin umění, která se semnou rovnou domluvila, že to určitě nebude problém, abych nějaké hodiny odučila v jejích třídách (což mě příjemně překvapilo). Mám ale dilema, co jiného bych mohla ve škole zkusit učit. Ve škole jsou různé ateliéry a je tam i ateliér výtvarný, kde studenti mají podle ročníků (kresbu, malbu, prostorovou tvorbu) …tam bych se ještě chtěla jít podívat, ale nevím, jestli mohu “obtěžovat” několik dalších jiných učitelů a chtít po nich, jestli k nim můžu jít na náslech a nebo dokonce učit. Musím se na to ještě zeptat provázející učitelky. Byla jsem na náslechu zatím jedné hodiny dějin umění - a vlastně mě to příjemně překvapilo, protože při prvním setkání (byla jsem na posledních 10 minutách hodiny) to vypadalo, že učitelka vede typicky frontální výuku, z čehož jsem vyvodila, že to tak bude vždycky, což byl zřejmě částečně omyl. Při další hodině sice měla půlhodinový monolog, ale závěrečných 15 minut věnovala úkolu pro studenty, který spočíval v pozorování obrazu Avignonské slečny od Picassa, kdy měli sledovat, jak na ně obraz působí, jestli je jim příjemný, líbí se, nelíbí apod. a napsat o tom krátký text. Jsem tedy zvědavá, jestli se i v dalších hodinách objeví nějaké aktivity pro studenty. Na střední škole si ale obecně připadám celkem nepatřičně, resp. mám pocit, že bych spíš měla být mezi studenty, než působit jako učitelka. Do jakékoliv mé vlastní výuky se mi nechce, nejradši bych tam jen pozorovala, jak to funguje, jak učí ostatní. Mám ze studentů celkem obavy, jak budou reagovat, jestli to zvládnu atd. A s tím vím, že rozhodně není dobré do hodin chodit, ale nevím, jestli se mi podaří se toho zbavit. Co mě zatím nejvíc dostalo/překvapilo/pobavilo je vykání studentům! Já jsem na to úplně zapomněla, že se jim vlastně na střední vyká a je to najednou fakt divný, po zkušenostech ze základní školy a tak celkově.
1037	233	výtvarná výchova a vizuální tvorba	5	1	1	1	1	-1	1	1	Ve škole jsem už odučila nějaké hodiny dějin umění a vlastně dopadly nad očekávání dobře. Moje předchozí obavy ze studentů/tek se poměrně rychle rozplynuly. I např. s tím, že když jsem přišla do třídy, kde jsem měla učit první hodinu, tak tam byl jen jeden student, který mě rovnou sám ujistil, “že se jich nemusím bát, že mě neukousnou”, což bylo vlastně moc milé. Potom pustil zbytek studentů/ek dovnitř (protože já jsem nevěděla, že učitelka je do třídy vždy pouští). Vzápětí přišla učitelka a rovnou se mě zeptala, jestli chci aby tam v průběhu hodiny byla, že když sama takhle bývala na praxi, měla vždycky největší radost, když jí učitelé/lky nechali ve třídě samotnou a mohla si hodinu vést po svém. Její dotaz mě překvapil, takže jsem řekla, že je mi to asi jedno. Nakonec na část hodiny odešla a část (ke konci) tam byla. Bylo to fajn, studenti/tky se semnou bavili, diskutovali jsme, nakonec i s paní učitelkou. Vlastně jsem se při hodině cítila dobře a přišlo mi, že možná výuka dějin umění na střední škole by mohla být celkem fajn do budoucna. Co mi celkově přijde zvláštní a smutné je to, že ve čtvrtém ročníku, už skoro na konci roku probírají teprve moderní umělecké směry 1. poloviny 20. století - teď konkrétně dadaismus. Tyto hodiny jsou ale ještě navíc proloženy opakováním na maturitu, kdy s nimi učitelka opakuje všechno od začátku, takže teď jsou třeba u raně křesťanského umění. Z čehož vyplývá, že nestinou dojít skoro ani k 2. světové válce. Sama učitelka mi řekla, že prý v ŠVP mají vymezeno, že by měli končit 2. světovou válkou. Což jí přijde zvláštní, takže iniciativně k maturitě vytvořila i poznávačky s díly z pozdějšího období. Mně to přišlo extrémně divné, aby výuka dějin umění končila rokem 1945 (ještě k tomu na základě ŠVP). Později jsem se podívala do ŠVP a zjistila, že výuka ve 4. ročníku je vymezena tématy od Avantgard 1. čtvrtiny 20. století až po Osobnosti současného umění. Tak nevím. Každopádně si myslím, že tohle je obecně obrovský problém, často to na školách dopadá tak, že moderní a současné umění se buď velmi rychle odbyde a nebo se vůbec nestihne probrat. Učitelé/lky většinou sami mají obavy ze současného umění, nevědí jak ho uchopit, natož jak ho zprostředkovávat studentům/tkám. Ještě mám jeden poznatek z této střední školy, kde je učitelský sbor poměrně dost mladý a kabinet ve kterém se pohybuji “obývají” učitelé a učitelky max. do 30 let. Nevím jestli je to hlavně jejich věkem, “náturou” nebo tím, že je to střední škola, ale je tu naprosto olišné klima a naladění učitelů/telek od mé předchozí zkušenosti na základní škole. Na základní škole, kde jsem byla na praxi minulý semestr, byli v kabinetě společně také poměrně mladí lidé, ale atmosféra byla naprosto negativní, neustále byli řešeni problémoví žáci, nebo jiné problémy ve škole, stále si někdo stěžoval. Na střední škole panuje pohoda, učitelé/lky se baví i o jiných věcech než jsou studenti/tky a výuka. Je to typem instituce nebo “jen” věkem a typy lidí, kteří se zrovna sešli dohromady v jednom kabinetě?
1040	234	výtvarná výchova a vizuální tvorba	3	1	3	2	1	2	1	2	Pro svou oblíbenou třídu čtvrťáků, jsem zvolila téma Život v džungli zejména z toho důvodu, že zvířata jak se zdá jsou oblíbeným a známým námětem pro děti a džungle s množství barev a tajemství představuje dobré pole pro rozvoj fantazie. Při přípravě na projekt jsem se snažila vycházet ze zkušeností a seznámení se s danou třídou. Dětem jsem nejdříve představila na čem budou pracovat a techniky jaké mají použít. Připravila jsem si pro ně výstřižky z časopisů s vhodnými vzory a barvami. Děti o všechno projevily velký zájem a ptaly se, jak mají postupovat. Důležitá byla vzájemná debata, zejména o tom jaká zvířata asi žijí v džungli, co tam smí namalovat a nalepit. Některé děti hned začali pracovat jiné delší dobu přemýšlely nad čistým papírem a všichni si sdělovaly nápady. Snažila jsem se vytvořit příjemné pracovní prostředí s uvolněnou atmosférou. Postup práce spočíval v nalepení barevných výstřižků, koláže z barevných papírů a následně byla kompozice doplněna např. zvířaty a další vegetací provedenou v malbě. Těm, kdo nevěděly jak začít jsem radila, případně půjčila několik malých kreseb zvířat (tygr, papoušek atd. Během tvorby se ukázalo několik věcí-problémů, se kterými jsem nepočítala. Především dvě dívky, které tvrdily že neumí kreslit a nevědí jak zvířata vypadají použily mé skici jako předlohu ne k inspiraci a i přes mé námitky trvaly na přesném dodržení proporcí. Vždy, když to vypadalo, že tělo nebo později pouze hlavu tygra už měly pečlivě tužkou předkreslenou po chvíli vše opět vygumovaly. Opravdu jsem se s nimi natrápila a k malbě se dostaly až následují hodinu. Jako další úskalí se projevila nedostatečná příprava pomůcek z domova, kdy temperové barvy nebyly k dispozici ani pro dvojice dětí, případně některé ze škály barev chyběly úplně o štětcích ani nemluvě. Zřetelně bohužel nevěděli jak s barvami a technikou malování temperou mají zacházet (potřeba ředit barvu vodou a míchání barev, držení štětce) a dá se říci, že potíže z toho plynoucí stály za mnohokrát projevenou nechutí malovat barvami. Děti se mne neustále snažily přesvědčit. Např: „Paní učitelko, já barvy nechci, můžu fixama, nebo pastelkama to je lepší uvidíte, stejně to nebude pěkný.“ Nakonec, jsem všechny společně s paní učitelkou upozornila na to, že pro určitý úkol je zvolený materiál a technika, a to se musí dodržet. Druhá hodina byla věnována dokončování a převážně dramatické části projektu . Protože mezi oběma výukovými bloky, které jsem vedla byla jistá pauza, mněla jsem možnost nápad rozvíjet a připravit tak aktivitu pro děti, které měly dříve hotovo. Poprosila jsem je, aby napsaly krátký příběh, popis co je na obrázku jejich džungle. Většina projevila velkou fantazii. Texty příběhů jsme potom využily spolu s improvizovanou scénou – kulisou džungle pro dramatickou scénku. Dítě si stouplo před třídu představilo obrázek zasazený do džungle a přečetlo svůj příběh. Někteří přímo na obrázku ukazovaly, kde co je. Závěrečná část byla pro jak se ukázalo zajímavá a zábavná. Ještě o přestávce si děti spontánně navzájem vyprávěli své příběhy. Některé jinak šikovné děti jsem musela motivovat k přečtení- prezentaci před třídou, někdo dokonce pomáhal tvořit kulisy – rostliny a zvířata použité do společné scény džungle. Poučné pro mne bylo také to, že děti rychle o svých výtvorech soudí že se nepovedly nebo že tam dílčí části většinou ty nejzajímavější s nápadem nepatří. Většinou se mi je však projeveným zájmem podařilo přesvědčit a detail zůstal. Také se projevila snaha kopírování námětu, zvířete nebo kompozice. V závěru hodiny jsme společně zhodnotili projekt jako úspěšný děti moc bavil a paní učitelka byla překvapena propracováním některých textů. Zhodnocení průběhu Věnovala jsem se každému jednotlivě a podporovala tvůrčí nápady ovšem již méně se mi dařilo zvládala organizaci celé skupiny, napomínání a harmonizaci časového plánu (včasné uklízení atd).
1042	235	odborné předměty	2	1	1	2	2	1	1	2	V současné době mám za sebou již mnohem více náslechů, a dokonce i dvě moje vlastní výuky po dvou vyučovacích hodinách. Moje dosavadní poznatky jsou takové, že jsem naprosto nadšená! Jak jsem již říkala, Odborné učiliště a Praktická škola se sídlem na Lomené je běžná škola, která má některé třídy zřízené podle §16/ods.9 pro žáky se speciálními vzdělávacími potřebami. Musím podotknout, že pedagogická praxe na této škole mě naplňuje mnohem více než na předešlé úplně běžné střední škole. Začala bych nejdříve zhodnocením mých absolvovaných hospitací v této třídě. Běžná výuka, kdy je probírána nová teoretická látka zde probíhá většinou podobným způsobem. Učitelka zapíše zápis látky na tabuli, žáci si ho opisují do sešitu a během toho má učitelka k danému tématu výklad, ve kterém doplňuje další informace a vysvětluje vše, co si žáci zapisují do sešitu. V tomto ohledu bych vytkla pouze jednu věc, kterou však paní učitelka nijak výrazně neovlivní. Nechápu, jak v dnešní době plné informačních technologií a různých moderních vymožeností může ještě fungovat obyčejná třída, ve které je k dispozici pouze tabule, na kterou učitelka píše, a žádný dataprojektor, kde by například mohla žákům promítnout buďto prezentaci (tudíž by nemusela „otrocky“ psát zápis na tabuli) anebo alespoň nějaké doplňující materiály. Například když se učí o nějakých zákuscích či surovinách pro jejich výrobu, bylo by určitě přínosné, kdyby během výkladu mohla učitelka promítnout nějaké fotografie nebo videa a podobně. Žáci by si tudíž učivo mohli i lépe zafixovat, kdyby třeba výsledný výrobek viděli. Navzdory tomu právě paní učitelku obdivuji, že se s tímto nedostatkem dokáže v pohodě vyrovnat a výuka zde funguje velmi dobře i bez dataprojektoru či jiného vybavení třídy. Velmi se mi líbí také didaktická hra, kterou někdy paní učitelka v rámci výuky se svými žáky hraje. Jedná se o to, že učitelka vždy vyvolá jednoho žáka, který si sedne před třídu na židli zády k tabuli. Učitelka poté na tabuli napíše název některého zákusku nebo výrobku, který se žáci učí připravovat na praxích a v teorii se učí technologický postup pro jeho přípravu. Žák tedy neví, který zákusek představuje a musí to postupným doptáváním se svých spolužáků zjistit. Spolužáci na jeho otázky mohou odpovídat pouze ano/ne. Žák se tedy zeptá například, zda je z odpalovaného těsta, zda je naplněn nějakým krémem, jestli má nějakou polevu a podobně. Tímto způsobem se snaží uhodnout, o jaký zákusek se jedná a když uhodne, tak se role vystřídají a jde hádat zase někdo jiný. Je to perfektní způsob pro to, aby si žáci uvědomili, z čeho se daný zákusek skládá a tyto poznatky poté mohou dále využívat. Co se týká mé vlastní výuky, byla jsem nadšená, jak se žáci zapojovali, byli aktivní a snažili se. Odpovídali na dotazy, dokázali velmi dobře spolupracovat ve skupinách a celkově se mi s nimi pracovalo dobře.
1043	235	odborné předměty	3	1	1	2	2	1	1	2	Ve svém posledním deníku bych se chtěla věnovat především své výuce, kterou jsem v rámci své pedagogické praxe na Odborném učilišti a Praktické škole se sídlem na Lomené absolvovala. Celkem jsem učila 8 hodin, vždy ve dvouhodinovém bloku. Ze své první výuky jsem měla opravdu obavy, když jsem se na ni doma připravovala, byla jsem nervózní, nevěděla jsem, co mám čekat, jestli mi všechno vyjde podle mých představ a podobně. Nejprve jsem žákům rozdala připravené křížovky, kde postupným doplňováním názvů jednotlivých zákusků zjistili v tajence téma vyučovací hodiny. Musím říct, že při luštění byli všichni opravdu šikovní a velmi se snažili. Poté jsme probrali teorii k danému tématu, žáci si psali zápis do sešitu, odpovídali na moje dotazy a aktivně se zapojovali v navozených diskuzích. Moje první dva dny výuky byly spíše teoretického rázu, a proto jsem se rozhodla, že v následujících dnech se pokusím žáky více zapojit a vymyslím pro ně nějakou aktivitu na opakování již probraného učiva, s čímž moje provázející učitelka s nadšením souhlasila. Zjistila jsem, že pro žáky jsou takového aktivity příjemným zpestřením, něco, na co nejsou zvyklí. Velmi mě potěšilo, jak se všichni aktivně zapojili a pracovali s očividným nadšením. Připravila jsem si pro ně aktivitu, která se skládala ze tří částí. Připravila jsem si pro ně originální pexeso, kde museli hledat dvojice známých a některých pro ně i neznámých zákusků. Když pexeso dohráli, každý musel svoje získané dvojice přiřadit k jednotlivým názvům zákusků, které jsem rozložila během hry na vedlejší lavici. Poslední částí aktivity bylo, že žáci si ode mě vždy vylosovali lísteček, na kterém byl vždy jednotlivý zákusek popsán. Jejich úkol byl tyto lístečky přiřadit k jednotlivým názvům a obrázkům. Na konci výuky nám zbylo ještě pár minut času, které jsem využila ke zhodnocení jejich aktivity v hodině a také ke zpětné vazbě od žáků. Dozvěděla jsem se, že je tato hra opravdu nadchnula a prosili mě, abych na příští výuku zase něco podobného připravila. Jejich přání jsem po domluvě s provázející učitelkou vyhověla a na další výuku jsem si pro ně připravila soutěž. Rozdělila jsem třídu náhodně na dva týmy, kteří soupeřili proti sobě. Každý tým dostal kartu s políčky a kategoriemi, ze kterých si vybíral jednotlivé otázky, na které museli odpovídat a získávali za ně body. Tým s více body zvítězil a musím zmínit soutěživost jednotlivých týmů, kdy tuto aktivitu brali žáci skutečně vážně a snažili se vyhrát. Na konci hodiny jsme se zase věnovali hodnocení, které bylo jak z mé strany, tak i ze strany žáků a provázející učitelky velmi kladné. Jako nejpozitivnější a nejvíce motivující moment na mé pedagogické praxi vidím to, že po hodině se za mnou přišli žáci do kabinetu ještě rozloučit, poděkovat mi a říct, že je to se mnou velmi bavilo a jestli za nimi příští rok zase přijdu, že se budou těšit. Může být lepší konec první praxe pro budoucího pedagoga?
1045	235	odborné předměty	5	1	1	2	2	1	1	2	V současné době mám za sebou již celou pedagogickou praxi. Moje dojmy jsou víceméně takové, že jsem nadšená a v dobré náladě z toho, jak vše hladce proběhlo. Jak jsem již říkala, Odborné učiliště a Praktická škola se sídlem na Lomené je běžná škola, která má některé třídy zřízené podle §16/ods.9 pro žáky se speciálními vzdělávacími potřebami. Musím podotknout, že pedagogická praxe na této škole mě naplňovala mnohem více než na předešlé úplně běžné střední škole. Z poznatků získaných během mé výuky musím škole vytknout jednu věc, a to, že i v dnešní době plné informačních technologií a různých moderních vymožeností ještě existuje obyčejná třída, ve které je k dispozici pouze tabule, na kterou učitel/ka píše, a žádný dataprojektor, kde by např. mohl/a žákům promítnout buďto prezentaci (tudíž by nemusel/a „otrocky“ psát zápis na tabuli) anebo alespoň nějaké doplňující materiály. Například když se učí o nějakých zákuscích či surovinách pro jejich výrobu, bylo by určitě přínosné, kdyby během výkladu mohl/a učitel/ka promítnout nějaké fotografie nebo videa apod. Žáci by si tudíž učivo mohli i lépe zafixovat, kdyby třeba výsledný výrobek viděli. Celkem jsem učila 10 hodin, vždy ve dvouhodinovém bloku. Kromě obyčejných vyučovacích hodin, kdy byla probírána hlavně potřebná teorie, bez které se výuka samozřejmě neobejde, jsem do své výuky zařazovala i různé aktivity a didaktické hry. Mimo jiné jsem pro žáky připravila např. kvarteto. Kartičky jsem vyrobila sama, v každém kvartetu byla čtveřice různých obrázků, které měly něco společného (např. skupina Kakao a čokoláda obsahovala čtyři kartičky, na kterých byly kakaové boby, kakaový prášek, čokoláda a kakaovník). Nejprve žáci hráli v kroužku klasické kvarteto a když ho dohráli, dostali další kartičky, kde byly právě názvy jednotlivých skupin. Jejich úkolem bylo názvy k daným skupinám přiřadit a poté popsat, co na obrázcích je a co mají obrázky společného. Tato aktivita žáky opravdu bavila, zopakovali si díky ní probrané učivo hrou a zároveň se i dobře bavili. Jiný den jsem pro opakování učiva zase připravila pro žáky osmisměrku, ve které měli za úkol najít a vyškrtat všechny zákusky nebo jiné cukrářské výrobky, které měli v seznamu pod osmisměrkou. Musím říct, že při luštění byli všichni opravdu šikovní a velmi se snažili. Již v minulém semestru jsem zjistila, že pro žáky jsou takového aktivity příjemným zpestřením, něco, na co nejsou zvyklí. Velmi mě potěšilo, jak se všichni aktivně zapojili a pracovali s očividným nadšením. Mým cílem je snažit se co nejvíce zaktivizovat výuku, snažit se, aby žáky učení bavilo a aby výuka neprobíhala stále stejným způsobem, jakým je například frontální výuka. Myslím, že se mi to zatím daří, nadšená jsem já i moji žáci. Co víc si přát?
1046	236	výtvarná výchova a vizuální tvorba	1	1	1	1	1	1	2	1	Začalo období praxí a já netrpělivě celý měsíc čekala jaké to všechno bude. Trochu jsem se obávala, protože všechny formality spojené s praxí ve mně vyvolávaly hrůzu v očích. Všechny nároky a všechny povinnosti se mi v hlavě nahromadili a udělali z toho jeden velký chaos. Čtvrteční schůzka s mou vedoucí na praxi nevyšla, tudíž jsme se domluvily přes e-mail na jiný termín, který byl na další týden v pondělí. Moje pocity před schůzkou byly poměrně neutrální a netušila jsem moc co se bude dít. Při setkání jsme si sdělili důležité informace, kdy bude praxe probíhat, různé organizační náležitosti. Když jsem se začala vyptávat, jací ti sedmáci a šesťáci budou, tak na mě začala slovy: „no, jsou to dost divoké děti, rozdováděné, pokřikující, je to s nimi těžké, pořád jen hulákají…“. Po těchto slovech se ve mně začali probouzet pocity, které mi říkaly: „co tady sakra dělám, jsme poměrně introvert, jak je dokážu srovnat ty děti, když říká že jsou divocí?“. Měla jsem hrůzu v očích a říkala si, že to tak třeba není, že to bude jinak, že to přece nemůže být tak hrozné. O tom jsem se ovšem následný den, když jsem přišla na první den praxe už přesvědčila sama. Když jsem odcházela a byla jsem domluvená že přijdu hled druhý den na tři hodiny výtvarky, měla jsem smíšené pocity, a to zřejmě ze všeho, co se doposud ohledně praxí řešilo. Byla jsem ale především velmi zvědavá, dokonce jsem nemohla ani dospat (nebo to byla nervozita?). Bylo úterý 16. října a já jsem se ocitla ve škole se spoustou dětí, které pobíhaly všude kolem. Došla jsem do učebny výtvarné výchovy a říkala jsem si, jak to bude asi probíhat? A než jsem se stihla zamyslet, najedou zazvonilo, všude se rozutekly děti a některé z nich se navalili do naší učebny a začal totální chaos s třiceti neřízenými střelami. Zvonek na začátek hodiny jim nic neříkal, tak má vedoucí použila píšťalku a částečně se to zklidnilo. Já jsem jen pozorovala a nevěřila svým očím, uším, vlastně jsem nevěřila tomu všemu, co se v tom okamžiku dělo. Děti jak z divokých vajec. Na hodině výtvarky se probíral ornament a někteří rychlejší žáci pracovali na abstrakci. Po tom velkém hluku se jim paní učitelka snažila vysvětlit, co je to ta samotná abstrakce, ale když jsem koukala na ty neustále štěbetající žáky, výklad je vůbec nezajímal. V jednu chvilku jsem si i říkala, že mě snad chtějí vystrašit, ale bohužel ne, bylo to na denním pořádku. Když jsem byla součástí třídy, zpozorovala jsem, tak spoustu dětí bylo moc šikovných, jen jim dle mého chybělo nějaké soustředění, zájem o výsledek, o to aby dělali něco, co je baví, u čeho nemusí přemýšlet, zrovna takové krásné téma – abstrakce, (u toho se opravdu nemusí přemýšlet). Třída byla dost rozdělená. Někteří žáci neměli vůbec zájem a dělali nepořádek, potom tam byly žačky, které si naopak dávali záležet na tom co dělají. No a jedna ze skupin tam byla část třídy, která seděla a nevěděla co vlastně dělat, byly bez inspirace, bez nápadu. Z nich byla i jedna žačka, která na začátku dělala takový nepořádek, až to došlo k tomu, že donesla žákovskou knížku na stůl k paní učitelce. Seděla a vypadal trochu naštvaně a nevěděla co malovat. Po pár prohozených slovech začala pomalu tvořit a z obrázku naprosto vycházely emoce, jako byl hněv, rozčílení. A v tu chvilku jsem si řekla – má to smysl. Hodina postupně plynula a já jsem si to v hlavě srovnávala. Dospěla jsem k tomu, že ta práce může být někdy psychicky náročná, že děti budou náročné, ale že to vezmu jako výzvu to zvládnout a pokořit svůj strach a svoji nervozitu a vlastně překonat sama sebe. Však to, když pak dítě tvoří s radostí mi za to přece stojí. Odcházela jsem s pocity nadšení, co se bude dít další hodiny a že vidím práci učitelky pozitivně i když mnoho lidí říká, jak je to práce nedoceněná a špatná a otázkami, proč jsem si vybrala zrovna tuhle profesi. Ted už mám úplně jasno co jim na to povím, až se mě zase zeptají, proč jsem si vybrala práci učitelky výtvarné výchovy.
1047	236	výtvarná výchova a vizuální tvorba	2	1	1	1	1	1	2	1	Věděla jsem, co mě po dvou týdnech bez praxe čeká, ale moc jsem to neřešila, prostě jsem šla na další hospitace do hodin výtvarné výchovy. Tento týden zase do třídy šesté, sedmé a osmé. Už to probíhalo tak, že jsem tam bez problémů přišla, aniž bych měla nějaké špatné pocity, jen jsem přemýšlela od poslední praxe jak na ně, jak s nimi pracovat, aby to bylo podle mě, a ne podle nich. Vlastně mě už ani nepřekvapovalo jaký byl hluk, když děti přišly do třídy, zase šílený nepořádek a blázinec. Dva týdny výtvarky měli s někým jiným, takže se začínala nová práce zase v režimu, jak jsou děti zvyklý. Krásně jsem viděla, jak děti poslouchají, nebo spíše neposlouchají při zadávání práce. Kdybych to měla zhodnotit, šestá třída si vyslechla, co mají dělat, ale sedmáci neustále přerušovali výstup paní učitelky a neustále vyrušovali a křičeli – na druhou stranu, už nic překvapující – jak pro mě, tak už vůbec ne pro paní učitelku. Jak už bylo normální, tak v hodině se používala píšťalka, ale nejen, tentokrát dokonce padaly i poznámky do žákovské. Až jsme se divila, jak byla paní učitelka nekompromisní. Někdo měl totiž při hodině drzé poznámky, tak ho hned vyzvala k žákovské knížce. Ale postupovalo to jako řetěz, protože když se paní učitelka zeptala, zda má ještě někdo nějaký problém, tak se ze zadních lavic ozvalo prosté drzé „ano“ – v tu chvíli to takhle pokračoval asi čtyřikrát kdy na stole bylo asi pět žákovských knížek. Ale ráda bych se vrátila zpět k třídě šesté a jejímu proběhu, protože to pro mě bylo něco, co jsem během hodiny musela vstřebávat. Zadání byla podzimní nálada, zachycení podzimních barev a zobrazení nějakého podzimního okamžiku. Práce byla ve skupinách na velký formát, ale když už se začaly rozdávat papíry, začal opět hluk, ale jak jsem už říkala, šesťáci si alespoň vyslechly zadání. Byl samotný průběh hodiny a děti na mě už možná byly zvyklý, protože mě už oslovovali paní učitelko a ptali se, což jsem byla ráda, protože mi to trochu pomohlo s nimi více navázat kontakt a tolik se nebát. Prostě jsem s nimi musela komunikovat, nebylo to nic nuceného, to si myslím že mě trochu na praxi pak otrkalo a při hodině jsem jim radila, co a jak by bylo fajn, ale i dost často upozorňovala, že mají práci, na které mají dělat. Když jsem pozorovala třídu, byl tam jeden žák, o kterým jsem si říkala, že nějaký jiný než ostatní. Když jsem se na něj ptala mojí provázející učitelky, tak říkal a že je ADHD, a v tu chvilku mi to celé došlo. Hyperaktivní, ve skupince se spolužáky a ti společně dělali neskutečný nepořádek. Myslím si, že to bylo hlavně ním, že jak byl rychlý a prostě hyperaktivní, tak se toho chytali i ostatní a z jejich výtvoru vznikalo šílené dílo. K tomu, že to bylo takhle, tak se omylem pomalovali barvou, ostatně jako všichni při hodině, protože pracovali s válečkem a barvou. Toho hyperaktivního žáka trochu provokovali jeho spolužáci a pomalovali ho barvou. V tu chvilku začal šílený křik, až do sprostých slov, že jsou to idioti apod. (jeho spolužáci). V jeho obličeji se začala objevovat červená barva a velké rozčílení. V ruce nad hlavou držel váleček a začal ječet ještě víc a začal utíkat směrem ke spolužákovi, který ho měl údajně pomalovat barvou. Nevěřila jsem svým očím, ale naštěstí ho nedohonil, a učitelka ho zastavila, uklidnila a celý problém potom řešili individuálně. V tu chvilku jsem měla na starost celou třídu, a já měla pocit velké zodpovědnosti a že to nesmím pokazit. Z celé další praxe jsem byla ráda, že se otrkávám, že už se tolik nebojím, takže doufám, že čím více praxe, tak jen a jen lepší. I když se tato hodina moc nevyvedla, protože zadání ze strany žáků nebylo pochopeno správně, tak myslím že někdy není posvícení a že někdy to prostě nevyjde podle našeho plánu, jak si představujeme, a i to se nám může v hodinách výtvarné výchovy stát.
1048	236	výtvarná výchova a vizuální tvorba	3	1	1	1	1	1	2	1	Děti mě braly! To byla první věc, která mi během praxe a po ní zněla v hlavě. Chodím tam pravidelně, většinou do těch stejných a samých tříd. Na praxi jsem se procházela kolem žáků a snažila se jim poradit, popřípadě odpovědět nějaké otázky a měla jsem z toho všeho dobrý pocit. Děti mě automaticky zdravily, z čehož jsem měla dobrý pocit. Děti mě oslovovali paní učitelko a ptali se mě, z čehož jsme měla taky dobrý pocit. A k tomu, s dětmi jsme spolu vtipkovali a už se mě třeba i ptali kdy s nimi budu něco dělat a já jsem z toho měla opravdu dobrý pocit. Největší sranda byla, když kluci hádali, kolik je mi let, takže jsme spolu už i vtipkovali, takže další dobrý pocit. I když ve mně převažovala radost, někde tam uvnitř byla obava. Obava z toho, jak to půjde příští týden, protože jsem se domluvila, že odučím tři hodiny výtvarné výchovy. Průběžně jsem si hlavou promýšlela témata a když už jsme měla jasno co s kterou třídou budu vytvářet, tak jsem byla natěšená, jak to všechno dopadne. Ale nebudu předbíhat, teď je tento týden a zatím jsem jen na náslechu. I když, vlastně, kolikrát mi to přijde už jako tandemová výuka. Bylo zadané téma a já jsem procházela mezi nimi, radila jsem, odpovídala na otázky, a snažila se pomoci. Takže jsem vlastně kromě zadání úkolu a pokřikování s paní učitelkou učila během hodiny. Po minulém týdnu to byl veliký rozdíl, děti byly více hodné, a mě to poměrně překvapovalo. Nevím, čím to bylo, ale kluci, co po sobě minulý týden házeli mandarinky si se mnou najednou povídali a poslouchali mě. Možná to bude tím, že jsem na ně šla s trošku pevnější rukou a nenechávala jsem si nic moc líbit. Když někdo měl nějaké připomínky, hned jsem na to reagovala. V jeden moment jsem si uvědomila, že jsem fakultě vděčná. A to za to, že jsem si mohla sama říct, kdy už mám dost náslechů a kdy už chci začít učit. Bylo to pro mě velké plus, protože nemám ráda, když mě do věcí někdo tlačí a naopak mi vyhovuje, když si můžu sama říct, například že už chci učit. Kdybych to měla zhodnotit, praxe mi přinášeli více a více toho, že jsem se cítila více otrkaná a už trošku věděla, jak pracovat s dětmi, i když to není vždy růžové a najdou se momenty, kdy si člověk řekne, že je to blázinec, ale to k tomu patří si myslím.
1049	236	výtvarná výchova a vizuální tvorba	4	1	1	1	1	1	2	1	S přicházejícím dalším semestrem přicházela další učitelská praxe. Na doporučení jsem věděla kam si praxi zapíši, tedy Biskupské gymnázium v Brně. Po doporučení a všech formálních záležitostí jsem se ocitla v prostorách školy, přesněji prostorách výtvarné výchovy. Nebo bych měla říci spíše výtvarných ateliérů, nad kterými padá brada? Prostory mě oslnily, především vším tím vybarvením, které škola studentům nabízí. Přes všechny druhy barev, papíru, ke keramické hlíně, až po látky, a mnoho dalšího. Po prvním setkáním s mou provázející učitelkou, jsem měla dobrý pocit, byla to velmi příjemná a sympatická paní. Povídali jsme si o tom, jak to u nich ve škole chodí a co mě opravdu nadchlo, tak bylo, že jejich třídy jsou půlené, takže žáků ve třídě je vždy tak patnáct. Na náslechách jsem byla celý den, prvně na třídě sedmé. Jejich téma bylo práce podle předlohy, ale nejen obkreslovat, předloha měla fungovat jen jako inspirace. Technikou tužky, tuže, uhlu, myslela jsem si prvně: „jako jenom tohle? To jim jako stačí“? k mému překvapení to opravdu stačilo. Zírala jsem, jak si děti vystačí jen s tímto. A především na to, že věkově to byla sedmá třída, tak kdybych měla porovnat s třídou sedmou na minulé praxi, tak toto bylo pro mě naprosto fascinující, jak děti pracují, a ještě se vyptávají, jak by mohli toto a toto zlepšit. Vyučující byla každému žákovi pomocnou rukou, kdykoli někdo něco potřeboval, hned byla u něj a snažila se s ním diskutovat a řešit vzniklý problém. Celkový dojem, jak paní učitelka vedla hodinu byl velmi příjemný. Dokonce si ve třídě pouštěli k práci audio knihy, takže atmosféra ve třídě byla jak pro mě, tak určitě pro všechny ostatní více než příjemná. Ještě bych dodala, že v průběhu hodiny jsem se mohla na vše vyptávat, zvídat a má provázející učitelka mi byla ve všem nápomocná. Do další výuky s mnou provázející učitelkou jsem měla hodinu volno, takže jsem využila možnosti se jít podívat na jinou hodinu výtvarky s jinou učitelkou, abych získala více pohledů na výuku. Byla to třída 2.C. na kterou jsem se šla podívat. Vzhledem k tomu, že na této škole probíhá výuka výtvarné výchovy jen do druhého ročníku, tak v druhém pololetí se žáci „loučí“ s výtvarkou prací na vlastních projektech. S paní učitelkou jsem si procházela práce dětí, kteří mi vždy vysvětlili, co dělají za projekty a opět jsem zírala se spadlou bradou. Děti byly vedené tak, že jejich projekty byly naprosto úžasné, od naprosto dokonalých fotografií, přes sbírku vlastních básní, až po malou domácí hvězdárnu. Musím říci, že žáci byli velmi příjemní a ve třídě panovala příjemná nálada. Stejně tak musím říci, že když už to byli druháci, bylo zajímavé si o jejich projektech s nimi povídat, měla jsem k nim blízko a myslím že i oni mě brali. Následoval další náslech už u mé provázející učitelky. Asi bych se pořád opakovala, protože hodina byla dle mého opět taková, jaká má být. Co jsem si poté povídala o výuce a o vyučování s mou provázející učitelkou, v hlavě se mi třídili myšlenky, že asi takhle bych jednou chtěla vést výuku. Nebylo to jen o udělej správné zadání, jinak nebudeš mít jedničku. Bylo to o fantazii a kreativitě dětí, kterou nechala dál rozvíjet, s čímž jsem souhlasila a tento přístup se mi zamlouval. Po nějakém náslechu jsem se domlouvala už kdy bych mohla učit, a už jsem rozmýšlela co mě čeká. Vím, že jsem nervózní člověk, takže potřebuji čas na to se připravit. V tomto mi má provázející vychází naprosto vstříc, radí mi, mohu s ní kdykoliv konzultovat, ptát se jí a ona mi vždy dokáže, a hlavně laskavě pomůže. Jsem zároveň ráda, že mě netlačí odučit její témata, ale mám v tomto ohledu naprosto volnou ruku. Je to jen na mě, co si vymyslím, a jak si hodinu vytvořím. Za toto jsem ji vděčná.
1050	236	výtvarná výchova a vizuální tvorba	5	1	1	1	1	1	2	1	Po několika strávených hodinách poslechem, jsem byla připravená „jít do toho“. Taky jít vzhůru zkušenostem mnohem větším, než je sezení na náslechu. Když se to tak vezme, tak vlastně náslech na hodinách výtvarné výchovy je dle mého jiný než na hodinách například českého jazyka. Žáci, když tvoří, tak se z toho člověk zase tolik nenaučí. Je nutné si to vyzkoušet, jak se říká „na vlastní kůži“. Hledala jsem, jaké téma zvolit, aby byli všichni spokojení, včetně mě. Protože dle mého i to je jedna z důležitých věcí při vyučování - musí být spokojený i učitel. Po odučení několika hodin můžu říct, že já jsem vždy byla spokojená s tím, když jsem končila hodiny. A myslím si, že i žáci byli spokojeni a témata se jim líbila a bavila je. Za to mohu být vděčná z části i mé provázející učitelce, protože před každou hodinou, co jsem měla učit, jsem s ní mohla vše prodiskutovat a ona mi na to řekla své názory. Takže to, si myslím, že je jeden z velkých úspěchů. Na hodiny jsem měla vždy vše připravené, jak jsem potřebovala, což bylo velké plus a ubralo mi to na stresu. Zároveň bych chtěla zmínit, že na škole kam chodím na praxi je úžasné, že škola má skvělé vybavení. Není to jen tak, že žáci nosí krabičky, v kterých by měli mít výtvarné potřeby, ale nemají, protože to buď poztrácí nebo si je vůbec nepřinesou do hodin. Z toho vychází to, že když jsem si vymyslela téma, tak nikdo nebyl omezený, včetně mě. Všichni měli k dispozici hromadu výtvarných materiálů a já jsem zároveň mohla určovat s čím budu pracovat tentokrát apod. Výhodou navíc bylo to, že vše bylo při ruce. Obrovským plusem pro mě bylo, že jsem dostávala po každé hodině zpětnou vazbu. To mi přineslo mnoho pohledů, a dokonce mi to zvedlo sebevědomí, když mě paní učitelka chválila, že to bylo „supr“. Zároveň jsem měla to štěstí, že žáky na škole výtvarka baví, takže pro mě bylo snadnější s nimi pracovat a vytvářet s nimi nějaký kontakt. Vlastně nevím, co bych k tomu měla ještě dodat. Byla jsem a jsem spokojená, že praxi mám zrovna na této škole. A měla jsem štěstí, že moje první kroky v učení mi byly spíše radostí, než strastí. Měla jsem štěstí jak na provázející učitelky, tak na žáky. To pro mě znamenalo hodně, protože potřebuji příjemný start, příjemné podmínky. Už tak to pro mě bylo někdy stresující, především tedy před první hodinou učení. Když má první hodina byla hospitovaná a já neznala prostředí, žáky, kde co je, ale ve finále si myslím, že to bylo skvělé. Hodně jsem se s mou provázející učitelkou bavila, že je úplně jiné učit v cizím prostředí, než když už pak budu učit ve vlastním prostředí, budu vědět kde je materiál a hlavně budu znát „svoje“ žáky. Na závěr bych chtěla zmínit, že jsem měla možnost si vyzkoušet odučit jedno téma hodiny na dvou třídách. Byla to velká zkušenost odučit si jednotlivé téma na sedmácích a později na prvním ročníku. Obě třídy jsou dost kreativní a každý žák si téma pojal naprosto individuálně a dílo vyjadřoval osobitě. Je asi nutné říci, že se jednoho o práci s keramikou – tvoření nádob. Praxe na této škole je mí příjemnou chvílí spíše než stresem. Jak jsem už zmínila, baví mě pracovat s dětmi, je to pro mě načerpání energie, když vidím, co dokážou někdy vymyslet. Občas je to i dobrá inspirace pro mě samotnou vidět co a jak tvoří, jiný pohled na věc. Takže, vlastně můžu na závěr říct, že praxe je pro mě i inspirací pro mé jiné práce.
1051	237	český jazyk	1	1	1	1	1	-1	1	1	První cesta do hodiny na náslech češtiny v deváté bé. Šla jsem po chodbě s provázející učitelkou a měla jsem v hlavě prázdno. Nevěděla jsem, co očekávat, zda si připravovat představení, jak se chovat. Skoro jako by se mi to celé jen zdálo. Byly jsme s učitelkou domluveny, že první hodina proběhne formou náslechu, abych viděla, co žáci berou za látku a jak jejich výuka běžně probíhá. Když jsme přišly do třídy, první momenty byly zvláštní – nevěděla jsem, co dělat s rukama, co s nohama a jak se tvářit, když mne sleduje víc než dvacet obličejů naráz a všichni si mě zkoumavě prohlížejí. Učitelka mě krátce představila a poslala sednout do poslední lavice. Žáci hned na začátku hodiny psali test (ostatně jako každou jinou hodinu češtiny, jak jsem se později dozvěděla). Při rozdávání testu učitelka zjistila, že připravila málo kopií. Okamžitě na mě mrkla, s tím že „paní praktikantka na vás dohlédne, abyste neopisovali“ a odešla si nakopírovat testy do sborovny. Za normální situace bych nejspíš nejdříve prožila slabý infarkt, ale v této chvíli jsem na to nedostala čas. Někteří žáci už psali písemku, učitelka odběhla pryč a bylo teď mým úkolem se o situaci postarat. Stoupla jsem si před třídu. Stále jsem si nebyla jistá, co vlastně dělat. Hlavou se mi honily protichůdné myšlenky. Připadala jsem si jako mezi dvěma mlýnskými koly – napůl už učitel, napůl ještě žák, který ví, jaké to je psát písemku, nevědět odpověď a snažit se zjistit správné řešení od spolužáka. Jak mám okřikovat děti, když jsem to sama neměla ráda? Dvě holky v zadní lavici se bavily, ale neznala jsem jejich jména. Co jsem měla dělat? Říct jim uprostřed testu, ať si připraví cedulky? Blbost. Okřikovat je: Hej vy tam vzadu? To mi přišlo hloupé. Rozhodla jsem se projít se lavicemi a dojít až k nim, stoupnout si nad ně a uvidím, co dál. K mému udivení jsem zjistila, že jakmile procházím třídou, žáci se ztišují a obrací ke svým písemkám. Oddychla jsem si. Připadala jsem si jistější, ale stále jsem nenacházela vhodná slova k interakci. Myslím, že jsem párkrát k někomu utrousila něco jako „koukej k sobě“, avšak dost mírným hlasem. O to víc jsem byla překvapená, že mě žáci poslechli. Opravdu by mě zajímalo, jak jsem v tu chvíli působila. Kéž bych byla zároveň jedním z žáků, seděla tam, pozorovala se, jak se snažím zvládnout situaci a věděla, jak moc jistě či nejistě jsem v té chvíli působila. Měla jsem štěstí, že je asi více v tu chvíli zajímala písemka než já. Kluk v první lavici byl trochu upovídaný a když jsem k němu došla, zeptal se: „A paní učitelko, můžu u testu používat mobil?“ Samozřejmě mě v tu chvíli žádná kloudná odpověď nenapadla a zmohla jsem se jen na prosté „ne, to nemůžeš“. Naštěstí odpověděl jen „škoda“ a věnoval se dál testu. Mohla jsem odpovědět nějak vtipně, říkala jsem si. Ale v tu chvíli to nešlo, v hlavě bylo pořád prázdno. Učitelka poté přišla do hodiny a já si sedla zpět do lavice a zbytek hodiny poslouchala. Dalších třicet minut se mi poté honilo hlavou, že jsem to sice mohla zvládnout lépe a že se vlastně nic extrémně zajímavého nestalo, ale že mě to bavilo mnohem více, než sedět a poslouchat. Byla to sice banalita, ale já jsem najednou cítila vedle obav také chuť pracovat s žáky, připravit si nějakou látku a zkusit hodinu učit sama. Odcházela jsem domů s příjemným pocitem, navzdory tomu, že jsem v dané situaci mohla být lepší. Nepovažuji se sice za stydlivého člověka, ale nové situace jsou pro mě vždy náročné, protože mám obvykle příliš obav a vidím ty nejhorší scénáře. Proto myslím, že jsem před žáky mohla působit nejistě. Do budoucna očekávám, že některé momenty před žáky budou kvůli mé nejistotě náročné a že se nejspíš zpočátku setkám s problémem, jak vlastně s dětmi v pozici učitele komunikovat. Vždyť některé žákyně deváté třídy vypadají stejně staré jako já. Doufám však, že jako u většiny životních situací se postupně budu cítit ve třídě lépe a a že před žáky budu působit jistěji.
1052	237	český jazyk	2	1	1	1	1	-1	1	1	Ráno po zimních prázdninách jsem šla na hodinu českého jazyka v 9.B. Myslela jsem, že jdu na náslech. Paní učitelka mě však vyvedla z omylu – že prý musí tuhle hodinu vyřídit něco v ředitelně a že hodinu odučím já. Dostala jsem do ruky učebnici a zrovna zvonilo na hodinu. Bez přípravy – to byla moje první myšlenka. Ta druhá byla: nedá se nic dělat, musím to zvládnout, tak jdeme na to. Měla jsem s nimi zopakovat vcelku jednoduchou látku. Avšak ve stresu jako by mi zamrzl mozek. Nenapadalo mě vůbec nic. Látku jsem v učebnici neměla pročtenou, nevěděla jsem, jaká slova mě mohou potkat ve cvičeních – co když sama nebudu něco vědět? Jak to bude vypadat? Na víc myšlenek už nezbyl čas. Přišla jsem do hodiny a byl čas jednat. První mé štěstí bylo, že už jsem se se žáky znala z tandemové výuky na výtvarné výchově. Tváře pro mě nebyly cizí, pamatovala jsem si i nějaká jména. Druhé mé štěstí bylo, že jsem si z vlastní iniciativy o víkendu připravila rozbor větných členů a souvětí, o němž jsem při vytváření ani nevěděla, jestli ho někdy budu mít šanci použít. Tak tím jsme začali. Nechala jsem žáky nejprve pracovat samostatně, abych měla šanci nahlédnout do učebnice. Získala jsem čas projít si jednotlivá cvičení. Úroveň stresu polevila. Tohle víš, tohle zvládneš, říkala jsem si. Postupně jsem začala žáky obcházet a sledovala, jak se jim daří při rozboru. Chtěla jsem s nimi nějak navázat kontakt. U většiny z nich jsem vysledovala stejnou chybu. Po chvíli jsem je zastavila a rozhodla se rozebrat větu na tabuli a snažila se vysvětlit daný problém. Bylo to nejspíš poprvé, co jsem něco vysvětlovala zhruba dvaceti lidem najednou. Opravdu ráda bych si samu sebe přehrála na videu, jak jsem vypadala. Vůbec jsem v tu chvíli nedokázala vnímat samu sebe. Snad to nebylo moc chaotické. Příště to zvládnu líp. Zbytek hodiny jsme probírali vybranou látku. Jelikož to bylo opakování, snažila jsem se vše uvádět formou otázek a nejprve zjistit, co žáci o daném tématu ví. I když třída byla trochu rozjívená a někteří žáci se mezi sebou v lavici bavili, byla jsem ráda, že i aktivně odpovídali na moje otázky. Když jsem chtěla uvést příklady, vždy mi někdo odpověděl. A když náhodou ne, vylovila jsem v paměti nějaké jméno a žáka oslovila. Snažila jsem se hlavně oslovovat žáky, o kterých jsem věděla, že moc nedávají pozor. Myslím, že to vcelku šlo. Jen čím dál víc ke konci hodiny opadávala jejich pozornost. Mít více zkušeností, snažila bych se žáky znovu nějak aktivizovat, ale v danou chvíli mě nic nenapadalo. Tak pět minut ke konci hodiny už bylo těžké je uklidnit, ale nechtěla jsem na ně pokřikovat, tak jsem je vyzvala, aby udělali ještě zápis do sešitu, abych je donutila něco dělat a omezila povídání v lavicích. Hodina mi utekla, jako by to bylo pět minut. Během výuky jsem vůbec nedokázala na nic myslet, jen jsem jednala. Až po hodině jsem začala zpětně zvažovat průběh hodiny a reflektovat, jak to probíhalo. Mám pocit, že jsem situaci ustála. Jasně – mohlo to být daleko lepší, ale určitě to mohlo být také daleko horší. Na to, že celá hodina byla čirou improvizací a že to byla moje první hodina, kterou jsem odučila celou sama, to ale myslím fakt nebylo špatné. I když je třída hodně živelná, jsem ráda, že jsou aktivní při kladení otázek a není úplné ticho, jak jsem si představovala, že bude. Jsem zvědavá, jak bude hodina probíhat příště s přípravou – může se taky stát, že to nakonec dopadne hůř než tahle spontánní akce. Ať to bylo jakkoli stresující, určitě jsem za tuto zkušenost ráda.
1053	237	český jazyk	3	1	1	1	1	-1	1	1	Praxe se blíží ke konci a já zažívám protichůdné pocity. Na jednu stranu jsem k třídě 9.B., kam chodím nejčastěji, poměrně přilnula – znám všechna jména, vím, kdo se snaží, kdo naopak moc ne, kdo často vyrušuje. Mohu říct, že v té třídě není nikdo, s kým bych měla problém. Když jsem odcházela minulý týden z hodiny výtvarné výchovy, na které byli žáci nejhodnější za celou dobu praxe, v duchu jsem se nad nimi rozplývala. Říkala jsem si, jak mi budou po skočení praxe chybět. Měla jsem radost, že jsme spolu v hodinách stále více komunikovali a že už se mě při tvorbě výkresu ptali na můj názor a nechávali si poradit. Zkrátka jsem měla pocit, že mě „berou“. Pak ale přišla středeční hodina českého jazyka. A tam mne tak naštvali, že jsem se musela přemlouvat, abych se za nimi odpoledne na výtvarnou výchovu vrátila. Problém byl v tom, že paní učitelka onemocněla a žáci se již těšili, že budou mít suplování a nebudou muset celou hodinu nic dělat (někteří si dokonce ani nepřinesli sešity), a přesedali si v lavicích tak, jak sami chtěli. Jenže jsem přišla já a všechno zkazila. Navíc jsem s nimi měla za úkol napsat na začátku hodiny krátký test. A všechno bylo špatně. Z odučených hodin byla tahle nejnáročnější. Dalo mi zabrat uklidnit je a nějak se s nimi domluvit. Testy jsem neměla nakopírované (to vždy dělala paní učitelka), takže jsem jim věty musela nadiktovat do cvičného sešitu nebo na papír. Jako vždy jsme měli skupinu A a B. Kraťoučký test, který by za normálních podmínek zabral deset minut, se nám protáhl na dvacet minut jen tím, jak těžké bylo přinutit žáky něco dělat. Byli drzejší než obvykle. Nicméně, test nakonec napsali. Při jeho opravování jsem si však všimla, že tři dvojice žáků, kteří spolu seděli v lavici, si napsali stejnou skupinu a měli tam stejné chyby. Mysleli si, že na to nepřijdu, jelikož seděli zpřeházeně, jinak než obvykle. Nic tak hrozného se sice nestalo, ale stejně – naštvalo mě to. Ti žáci, kteří minulý týden byli tak fajn, byli najednou neukáznění, drzí, a ještě si dovolili podvádět. Celý den jsem na to pak myslela, pořád mi to leželo v hlavě. Co jsem mohla ráno udělat jinak? Asi jsem jim ten test vůbec neměla dávat. Mohla jsem ho odložit na další hodinu, paní učitelce by to snad tolik nevadilo, a dělat raději něco společně. Na druhou stranu jsem ráda, že jsem si vyzkoušela, jak obtížné může být se třídou pracovat, když je tam špatná atmosféra. Za 9.B. jsem se měla ještě odpoledne vrátit na výtvarnou výchovu. A tentokrát se mi tam vůbec nechtělo jít. Když jsem na odpolední hodinu šla, přemýšlela jsem, jak jim oznámím, že vím o jejich podvádění při testu. Obávala jsem se, že budu hodně naštvaná. Ale nakonec to ze mě na začátku hodiny samo opadlo – je nová hodina, nový začátek. Brali jsme gotiku a k mému překvapení někteří žáci znali spoustu věcí a aktivně odpovídali na mé otázky. Udělalo mi to radost. Že vím o tom podvádění při testu jsem pak také zmínila, ale snažila jsem se být neutrální. Nechtěla jsem být zbytečně zlá, protože vím, že jim samotným došlo, že to bylo špatně. Řekla jsem jim, že nebudu jmenovat, ale daní žáci na to ihned reagovali („ou, a sakra, ona na to přišla!“) a vypadali, že se i dost stydí. Nakonec jsem z této hodiny odcházela s lepším pocitem a byla jsem ráda, že jsem na tam šla.
1054	237	výtvarná výchova a vizuální tvorba	4	1	1	1	1	-1	1	1	První týden na praxi byl krušný. Když jsem ve čtvrtek šla do školy, nepociťovala jsem již takovou nervozitu, s jakou jsem minulý semestr nastupovala na základní školu. Spíš jsem cítila takovou příjemnou nervozitu, kterou člověk zažívá, když neví, co se bude dít a těší se na to. K mému těšení bylo hned několik důvodů: šla jsem na gymnázium, navíc doma v Českých Budějovicích, a k tomu na gymnázium, které se v posledních letech může pyšnit velkým počtem zájemců o studium. V neposlední řadě jsem se těšila na to, že mi paní učitelka dle jejích slov „nechá volnou ruku“ a že „tyhle děti jsou šikovné, s nimi se dá vytvořit i něco fakt dobrého“. Už jsem si v hlavě malovala, jaké krásné projekty tam vzniknou a jak to vykompenzuje můj zážitek ze základní školy, kde mi paní učitelka nařídila, co s dětmi přesně musím tvořit, což byla čistá, nepublikovatelná tragédie. Ale asi jsem se těšila předčasně. Ono se totiž ukázalo, že „nechám Vám volnou ruku“ vlastně tak úplně neznamená v pojetí paní učitelky to samé, co se v hlavě vybavilo při tomto spojení mně. Na první hodině vyšlo najevo, že ani nevím, kde bych tu volnou ruku mohla využít, protože musím při výuce postupovat přesně podle pokynů a plánů paní učitelky. Tudíž nulový prostor pro moje nápady. Zase. A aby to nebylo málo, co jen jsme to s žáky probírali? Ano, pop-art. A příště si dáme op-art. Jak jinak. Celá atmosféra byla navíc podpořena tím, že paní učitelka prožívá nějaké osobní problémy, a proto mi po deseti minutách na praxi oznámila, že dokonce přemýšlela, že by praxi odřekla. „Ale na to už je asi trochu pozdě, že?“ Atmosféra byla tedy mrazivá a já byla popuzena tím, že důvody, které mi paní učitelka konkrétně vyjmenovala, by jen zdánlivě mohly vést k tomu, že praxi odřekne. Pochopila bych, kdyby se necítila na výuku a například mě požádala, ať se toho ujmu já. Ale proč odříkávat praxi? Ve čtvrtek jsem tedy po dvou hodinách odcházela zničená. Před nástupem na praxi jsem přemýšlela, v čem bych mohla selhat já (špatná organizace hodiny, komunikace, nervozita…), ale zapomněla jsem zvážit to, že by mohlo selhat něco kolem mě. V tomto případě okolnosti. Žáci se mi zdáli pohodoví a šikovní, a tak mě mrzí, že opět nedostanu ve výuce prostor. Na druhý den jsem se kvůli tomu vůbec netěšila. Výuka byla podobně hrozná, alespoň mi to ale vynahradila skvělá paní učitelka na češtině. Jelikož mě však čeká ještě spousta týdnů strávených na praxi, rozhodla jsem se brát to s nadhledem a doufat, že nějaký ten prostor se pro mne přeci jen najde. A ponaučení pro příště: Až mi zase někdo řekne, že mám volnou ruku, musím si ověřit, co tím vlastně myslí.
1055	237	výtvarná výchova a vizuální tvorba	5	1	1	1	1	-1	1	1	Praxe se naplno rozjela a já jsem nyní již za polovinou požadovaných hodin. Když se ohlédnu za uplynulými hodinami, musím říct, že celkově jsem moc spokojená. V první řadě – žáci jsou úžasní. Na hodinách českého jazyka učím primu a sekundu. Žáci spolupracují, jsou snaživí, hraví a mají zájem aktivně se na hodinách podílet. Látka s nimi je probraná rychle a je velký prostor na její procvičení, což mi umožňuje zkoušet nejrůznější aktivity. Na výtvarné výchově chodím především do kvinty a sexty. I oni jsou snaživí a vstřícní. Jen je škoda, že nemáme tolik prostoru spolu pracovat jako na češtině. Musím ale zdůraznit, že oproti prvním hodinám se komunikace s paní učitelkou na výtvarné výchově zlepšila. Vydobyla jsem si prostor alespoň v hodinách se sextou, což je skupina skvělých lidí, kteří mají zájem aktivně spolupracovat. Proto jsem zatoužila zkusit něco náročnějšího – vytvořit si animaci. K tomu nápadu mne inspirovalo zadání intermediálního projektu, který máme vytvořit na didaktiku, i informace, že škola disponuje kvalitním moderním vybavením, včetně fotoaparátů a počítačů, které jsou mi k dispozici. Sama s tím sice nemám moc zkušeností, ale to nevadí, protože je třeba riskovat a já ráda zkouším nové věci. První odučenou hodinu jsem si měla připravit teoretický výklad. Rozhodla jsem se to zaměřit na současné umění, s žáky jsem se snažila diskutovat a ptát se jich, co o daném tématu vědí. V rámci plánované tvorby animace jsem je seznámila i s videoartem. Především proto, aby rozuměli tomu, že výtvarná výchova není jen kreslení či malování na papír, jak jsou tomu zvyklí. Dostala jsem velmi pozitivní zpětnou vazbu od žáků i od paní učitelky, což mi samozřejmě udělalo velikou radost a motivovalo mne to k pokračování na projektu. O týden později jsem se žáky ze sexty byla při výuce sama, jelikož paní učitelka odjela na konferenci. Moc jsem se na to těšila, ale zároveň jsem měla obavy, jak žáci budou reagovat a jestli mne, vzhledem k poměrně malému věkovému rozdílu, budou poslouchat. Ale mé obavy byly zbytečné. Žáci celou hodinu pilně pracovali. Měli za úkol ve skupinách vytvořit scénář k animaci a připravit si obrazový materiál. Jako motivaci jsem jim pustila několik ukázek animovaných koláží na internetu. Všechny skupiny se mnou konzultovali, společně jsme utvářeli a dotahovali nápad do konce. Z hodiny jsem odcházela nabitá pozitivní energií. Dnes (ve čtvrtek 4. dubna) jsme začali fotit. Fakt jsem se obávala, že nebudu vědět, co s fotoaparátem dělat, a že celý projekt ztroskotá. Načítala jsem si různé návody a diplomové práce, ale stejně jsem si říkala: určitě se něco pokazí. Uff! Dopadlo to dobře. Někteří žáci měli s fotoaparáty plno zkušeností, nastavili si sami stativ, časování, scénu, vše, co potřebovali. Navzájem si pomáhali. Nakonec jsme to vše zvládli během dvou hodin nafotit, což mi přišlo neuvěřitelné, když žáci (na násleších) s paní učitelkou kreslili jeden obrázek šest hodin. Myslím, že je to bavilo. A mě taky! I pro mne je vzrušující, že je to něco nového. Sama jsem takové hodiny výtvarné výchovy nezažila, a tak se cítím, jako bych společně s žáky objevovala neprobádané oblasti. Teď ještě zvládnout to příští hodinu v počítači zanimovat – to je teprve výzva! A co se týče ostatních tříd, tam zatím moc prostor nemám. Většinou se s paní učitelkou domluvím, že už budu učit a hodinu si připravím, ale poté mi oznámí, že žáci dokončují práci z minula a odsune mou přípravu na další týden. Tenhle týden si to už snad prosadím, jako se mi to povedlo u 6.E.
1056	238	odborné předměty	1	1	1	1	2	1	1	1	Od začátku pedagogické praxe mám v hlavě jednu myšlenku, která mě velmi znepokojuje. Když jsem byla v roli žáka či studenta, nikdy by mě ani ve snu nenapadlo, že povolání učitele je tak náročné. Jelikož tato praxe je mojí první zkušeností s výukou, je to celkem tragické. Vždycky jsem si říkala, že toto povolání je pohoda, jen si odučí to své, jsou v teple, fyzicky náročné to taky není, žádná velká zodpovědnost…a pořád si ti učitelé ztěžují, že mají nízký plat, stále stávkují a mají nějaký problém. Ano, takhle jsem na toto povolání pohlížela a bohužel si myslím, že takový názor na učitelství má většina lidí, kteří nemají žádné zkušenosti s vyučováním. Po pár hodinách pedagogické praxe a rozhovorech s některými učiteli, jsem zjistila, že toto povolání není tak růžové, jak se na první pohled zdá. Za prvé jsem zjistila, že je to velmi psychicky náročné povolání, protože ne vždy jsou studenti hodní a příjemní, se zájmem přijímají a pracují s informacemi, které právě získali od svého učitele, a také ne vždy nosí úkoly a umí vše, jak by si učitel představoval, že by umět měli. Za druhé, být učitelem je velmi časově náročné. Lidé vidí učitele odcházet z práce v půl druhé a říkají si: „No jo, v půl druhý si jde domů, to je život. Prázdniny mají neustále a pořád budou brblat.“ Nikdo už nevidí to, že toho učitele, který odchází domů v půl druhé, doma čeká třeba čtyř hodinová příprava výuky na další den. To by už nikdo dělat nechtěl. Jenomže tím to nekončí. Druhý den přijde učitel do školy s tím, že má radost, jak se mu příprava výuky povedla, vymyslel i nějaké didaktické hry, které zajisté studenti ocení, protože prostřednictvím těchto her si zopakují dané učivo na test a budou za to vděční… Vzápětí, ale učitel zjistí, že studenti nejsou tak motivovaní, jak si myslel, didaktické hry nesklidily takový úspěch, jaký si myslel, že sklidí. Ze třídy jsou slyšet věty typu: „Jejda mane, co po nás zase chce? Jsme jak ve školce…“ a pomalým, znechuceným tempem se studenti rozdělují do skupin po pěti. To je vděk za to, že studenti nemusejí sedět v lavicích a blbuvzdorně opisovat věty promítnuté na tabuli. Tato zkušenost učitele podpoří a namotivuje k vymýšlení dalších aktivizujících her ve svém volném čase. Samozřejmě jsem na praxi nezachytila pouze negativní aspekty tohoto volání, ale nyní jsem ve fázi, kdy se s těmito aspekty musím nějakým způsobem vyrovnat a najít si cestu, která mi bude při výkonu tohoto povolání vyhovovat.
1057	238	odborné předměty	2	1	1	1	2	1	1	1	Asi to nezvládnu! Nezvládnu něco povídat před těmi puberťáky!! Jsou drzí a všemu se smějí. Bojím se toho, že se mě někdo ze studentů zeptá na něco, co nebudu vědět, protože co si budeme povídat, té praxe za sebou moc nemám. Já vlastně asi ani nechci učit, když to vidím, chtěla bych vést jen praxe, do školy nechci. Mám strach z té výuky, ale paní učitelka, se kterou jsem si domlouvala výuku v jejím předmětu byla moc milá, tak snad mě podrží. To je má jediná naděje, tak uvidíme…Dobře, po této zkušenosti měním svůj názor a postoj na věc. Jsem opravdu naštvaná a paní učitelka není zas až tak milá, jak se tvářila. To snad není možný, úplně mě před studenty ponížila!!! Přišla jsem do hodiny, myslím si, že výuku jsem měla připravenou dobře, v učebně byly i pomůcky, které se k výuce hodily, ale kdyby tam nebyly, nic by se nestalo, protože jsem měla výuku připravenou prostřednictvím prezentace a v prezentaci bylo plno obrázků, aby studenti viděli, jak to všechno vypadá, kam se, co zapojuje a pro mě to bylo také výhodně protože se mi to dobře vysvětlovalo. Hodina byla zahájena sdělením cílů, paní učitelka si sedla vedle mě do lavice a opravovala si tam nějaký svoje písemky. Výuka, tedy probíhala prostřednictví prezentace, žáky jsem se snažila aktivizovat otázkami a také jsem po nich několikrát chtěla, aby k odpovědi došli sami pomocí jejich znalostí. Většinou se to povedlo. Studenti se možná trochu styděli, ale spolupracovali. Když došlo na vysvětlování a popisování, poslala jsem do lavic pomůcky, které byly v učebně, aby si to studenti osahali a věděli o čem mluvím. Já jsem jim to vysvětlovala na obrázku v prezentaci a poté i na pomůcce, kterou už si studenti prohlédli. Průběžně jsem se jich ptala, jestli látce rozumí a kladla jim otázky, abych se ujistila, že tomu tak opravdu je. Na konci vyučovací hodiny jsem měla připravený ještě úkol pro studenty, který byl zaměřený na zopakovaní toho, co jsme právě probrali. Studenti odpovídali skvěle, všechno věděli. Byla jsem spokojená. Ale pak to přišlo! Milá paní učitelka zvedla hlavu od opravování písemek a začala: „chybělo mi tam, tohle, tohle, a tohle…“ Snažila jsem se jí ujistit, že jsem to opravdu probrali a studenti tomu rozumí. Marně! Paní učitelka mi řekla, že to teda neslyšela a dala mi před studenty najevo, že výuka teda nebylo moc dobrá. Opravdu jsem nevěděla, co ji na to mám říct, a tak jsem se nad to povznesla, stála jsem tam a smála se. Paní učitelka vytáhla svoje prezentace a začala jim vysvětlovat věci, které již probrané byly se mnou. Ptala se studentů na různé otázky a oni všechno věděli. To jí přišlo divné, a tak ji studenti řekli, že jsme to opravdu probrali. Ona je slyšela moc dobře, ale pokračovala dál. Nechápala jsem já ani ti studenti. Z hodiny jsem odešla s tím, že s touto paní už nechci nikdy spolupracovat. Na druhou stranu jsem zjistila, že učení není zas až tak tragické, protože studenti byli skvělí a výuka se mi povedla!!!
1058	238	odborné předměty	3	1	1	1	2	1	1	1	Praxe se blíží ke konci. Na jednu stranu jsem ráda, že budu mít více volného času a na druhou stranu mi přijde, že 8 hodin učení je málo. Ano, je to tak. Já, která jsem nechtěla jít učit do školy a plánem bylo vystudovat tuto školu a chodit se studenty jen na praxe a být taková mentorka, nyní chci učit ve škole. Jsou to zvraty, ale já jsem to viděl všechno až moc černě, bála jsem se studentů, že budou hluční, nebudou mě poslouchat, nebudou mě respektovat a nejvíc toho, že si nebudu schopna vybudovat autoritu. Když jsem přišla na praxi, říkala jsem si, že bych sis spíš měla sednout do lavice za studenty, a ne jít k tabuli a učit. Vždyť ti studenti jsou jen o tři až čtyři roky mladší než já, mohli by být moji kamarádi, ale zjistila jsem, že oni to tak neberou. Prostě jednou jsem na pozici učitele, autority, a tak by to mělo být všude. Dokonce bych řekla, že vztah mezi studenty a mladými učiteli je lepší právě v tom, že k sobě mají blíž, ale je těžší si vybudovat autoritu, v tom to mají lehčí zase starší učitelé. Všimla jsem si, že na této škole mají autoritu tak nějak všichni učitelé. Studenti si k nim jen tak něco nedovolí. Na seminářích z praxe se někteří moji spolužáci svěřovali s tím, že ve školách, kam oni docházejí na praxi, studenti nerespektují učitele, nerespektují školní řád a je jim vše jedno. Na této škole to bohudík tak není. Studenti jsou ukáznění, a to se pak mnohem lépe pracuje. Mrzí mě akorát jedna věc, a tou je hodně nízká motivace studentů. Myslím si (možná mylně), že my jsme takový nebyli. Ne všichni, ale většina z nás (studentů na střední škole) si moc dobře uvědomovala, jak moc jsou důležité informace, které nám učitele předávají. Samozřejmě, že jsme rozlišovali předměty, které jsou potřeba a předměty, které potřeba nejsou (k našemu povolání), ale nyní mi přijde, že tomu je jinak. Studenty nezajímají ani předměty, které jsou pro ně důležité a informace, které se jim učitelé snaží předat se jim budou hodit nebo spíše se bez nich neobejdou, ale jim je to jedno. Úplně jsem nepřišla na to, kde je chyba. Jestli je chyba na straně učitelů nebo v tom, že se žáci základních škol nedostali na jinou školu, a tak šli na tuto, každopádně je to hodně smutné. Když jsem studenty ve druhém ročníku učila aplikace injekcí a kladla jsem velký důraz na to, že krátkodobé inzulíny se jako jediné mohou podat i.v., opakovala jsem to několikrát, říkala jsem, že kdyby to popletli, mohlo by to mít fatální následky…o dvě stránky v prezentaci dál jsem se jich znovu zeptala, jaké inzulíny by podali i.v. a oni to nevěděli. Koukali na mě, jak kdybych spadla z višně a bylo jim to úúúúplně jedno! Jak to?? Vždyť je to důležitý, mohou někoho poškodit…a ono jim je to jedno. To samé ve čtvrtém ročníku, před maturitou neví základní informace o diabetu. Diabetes je jedna z nejzákladnějších nemocí, které musí přece znát, a navíc je to jedna otázka u maturity a oni nic neví. Já bych to ještě pochopila, kdyby to nevěděli, ale měli snahu se nějak zapojit, zkusili to vymyslet, ale ono jim je to fuk. Tak tomu opravdu nerozumím a nevím, kde je chyba. Toto je to teda velice smutná situace!!!
1059	238	odborné předměty	4	1	1	1	2	1	1	1	Ve druhém semestru jsem si vybrala střední zdravotnickou školu v Brně. Je to církevní škola z čehož jsem byla z počátku vykolejená, ale už jsem si zvykla. Když jsem byla na prvním náslechu, v osm hodin začala hrát hudba v reproduktorech po celé škole a poté bylo sděleno, že je čas na modlení. Moc jsem nevěděla, co vše to obnáší, ale paní učitelka mi vzápětí vysvětlila, že se pokaždé jen postaví a ti kdo jsou věřící, tak se pomodlí, jinak ostatní stojí a mlčí. To byl asi zatím největší zážitek z mé praxe. Ptala jsem se, jestli mají studenti povinné mše a bylo mi sděleno, že ano. Dvakrát až třikrát do roka se musí zúčastnit mše každý student bez výjimky. Je pravda, že jsem byla zvědavá, jestli to bude jiné, co se týče chování studentů či jejich studijních výsledků, když se jedná o církevní školu, ale došla jsem k názoru, že je to úplně stejné. Většinu času trávím na praxi ve třídě prvního ročníku oboru praktické sestry, kde je 33 studentů, což je opravdu náročné. Učitelé si nedokáží získat pozornost všech, protože ve chvíli, kdy vyučují u tabule, zadní lavice nedávají pozor, hlučí nebo spí. Když učitel chodí po třídě a nachází se napravo, nalevo je hluk atd. A opět se setkávám s velmi nízkou motivací u studentů. Zrovna dnes nám ukazovala jedna paní učitelka známky studentů a mohu říci, že jsem nevěřila vlastním očním. Pouze tři studenti měli zhruba průměr 1 či 2, ale u většiny studentů se jedná o průměry 3-4, 4 i 4-5 a nejhorší na tom je to, že je jim to jedno. Nezajímá je vůbec nic. Když si vzpomenu na naši třídu na střední škole a konkrétně na sebe, tak tím více nechápu. Ani trochu mi nebylo jedno, jaké mám známky. U nás ve třídě se jednalo o 2-3 studenty, kteří známky neřešili. O to víc potom nechápu, co se to děje a kam to spěje. Ještě složitější potom je motivovat studenty, když jich máte ve třídě 33. To je skoro nereálné, bych řekla. Příští týden budu mít vlastní výuku v této třídě, tak budu moudřejší. Nemám dobrý pocit v takové velké třídě učit. Mám opravdu velké obavy, že to nějakým způsobem nezvládnu. No tak uvidíme.
1060	238	odborné předměty	5	1	1	1	2	1	1	1	Tak nevím, jestli mě to vůbec baví. Myslela jsem si, že ano, ale nejsem si jistá. Možná, že je to třídou. Teď jsem chodila učit předmět, na který se studenti rozdělují do 3 skupin, protože jich je v ročníku 33. Musím říct, že když jsem je učila všechny, tak byl ve třídě sice trochu hluk, ale mluvili se mnou, i když občas říkali věci, které s výukou moc nesouvisely, ale mluvili! Dokonce jsem poprvé musela trochu zvýšit hlas, ale pořád lepší mít takovou třídu než třídu, kam jsem chodila teď. Ve skupině je 10 studentů a nikdo nemluví. Opravdu nikdo! I když jsem se opravdu snažila, vymýšlela jsem různé didaktické hry, aby se museli zapojit, ale bylo to marné. I kdybych se stavěla na hlavu, tak by nikdo nereagoval. Zeptám se jich na otázku, jestli něco znají nebo, jestli to někdo slyšeli a nikdo mi neodpoví. Je to opravdu divný pocit, když si tam povídám pro sebe. Když jsem je teda jmenovitě vyvolávala, tak něco málo odpovídali, ale o nechci dělat, protože jsem to sama neměla ráda. A tak jsem si říkala, jestli mi to někdo nevrací. Taky jsem byla ve většině případů pasivní student a předměty, kde se muselo mluvit jsem chodila velmi nerada. Nyní je mi pedagogů, které přiváděla takto do rozpaků opravdu líto a dále se budu snažit pasivní nebýt. Jelikož tento předmět probíhá v odborné učebně a probírali jsme výživu, řekla jsem jim, ať si donesou jogurty, přesnídávky nebo něco tekutého a budeme se krmit, aby věděli, jak se pacienti cítí. Jogurt si donesly tři studentky! Nechápu to! Když jsme toto dělali na střední my, každý byl natěšený až nacpe svého spolužáka jako husu, ale oni nemají zájem. No dobře...nakonec se nějak vystřídali. Potom jsem měla naplánovanou diskuzi, kdy mi studenti popíší pocity z krmení. Jak se cítili v roli zdravotníka a v roli pacienta. Co se jim líbilo nebo nelíbilo…Ano! Nikdo nic neříkal. Opravdu jsem se snažila, ale skoro nic jsem z nich nedostala. Z hodiny jsem odcházela opravdu opocená a úplně vyřízená. Nedokážu si vysvětlit čím to je. Jestli je to tím, že to jsou prváci nebo opravdu nevím. Svěřila jsem se s tímto problémem provázející učitelce a uklidnilo mě, že tento stav není mnou, ale prý jsou pasivní neustále. No nikdy bych nevěřila, jak tento přístup studentů může být pro učitele vyčerpávající.
1062	239	výtvarná výchova a vizuální tvorba	2	1	1	1	1	1	1	2	Dnes mým cílem bylo přiblížit dětem opravdovější svět pod mořem. Chtěla jsem, aby si z hodiny odnesli nějaký pocit, který v nich ,,pracovní činnost“ zanechá, ať už měl být jakýkoliv. Do třídy jsem vešla společně s paní učitelkou a žáky jsem musela utišovat, opět byli neukázněni. Bohužel. Jejich třídní učitel je učí trošku jiným způsobem, než je v normální škole učeno. Nemají žádná pravidla, děti jsou vedeny podle jejich autority, to znamená, že to v hodinách vypadá tak, jako kdyby měli přestávku 8 hodin denně. Plazí se po zemi, sedí na lavici, hrají si na schovávanou, rvačky, tohle je na denním pořádku, mi zdělila má provázející učitelka. Hodiny v téhle třídě jsou pro mě jako praktikantku velkým oříškem hned na začátku, ale snažím se s těmito situacemi nějakým způsobem popasovat, někdy to jde lépe, někdy hůře. Hodinu jsem tedy začla utišováním a vrácení žáků na svá místa. Splněno. Nyní…Ráda bych dnes navázala na minulou hodinu, kdy jsme si vykládali o podmořském světu. Pamatujete si všechny obrázky z minulé hodiny? Co myslíte, že měli obrázky společného. Žáci se hlásí a nebo vykřikují: ,,ryby, rostliny….“. Ano… všechny rostlinky a rybičky byly velmi pestře zbarveny. Dnešní hodině bude také o barvičkách a neprozkoumatelných zvířátkách a rostlinách pod hladinou oceánu nebo mořem. Tyhle živé organismy jsou všechny osobité a krásné, ale díky naši společnosti, na některých místech tychle rybičky a kytičky nemůže pod hladinou vidět díky špinavé vodě, do které se hází odpadky, plasty a věci které lidi nepotřebují a jsou na sušině přebytečné. Lidi si myslím, že když do moře něco vyhodí, tak se to ztratí. Ale tak to není! Proto dnes budeme zachraňovat všechny živé rybičky a kytičky pod hladinou, aby stále mohli dýchat, vypadaly vznešeně jak vypadat mají a aby nebyly smutné ze špinavých vod. Na práci budeme potřebovat voskovky pro život pod hladinou, to znamená, že voskovkami pomalujeme celý papír, tak aby tam nebylo jediné suché místečko. Vznikne jen barevná svět. My se zachováme stejně jako ostatní lidi a barevný svět pod hladinou zašpiníme (zamalujeme) černou tuží. Necháme uschnout a následně budeme rybičky zachraňovat ze špinavé vody. Vyryjeme je kružítkem do černé špinavé plochy. Děti byly zaposlouchané a viděla jsem, jak je téma zajímá. Vše šlo hladce, až do doby, kdy chlapec s ADHD začal zase protestovat, že ho bolí ruka z toho malování, pan asistent mu na to pomohl. Paní učitelkoooo, mě to nejde, já to neumím, mě bolí ruka. Tohle všechno se ozývalo po třídě. Možná jsem mohla všem žákům rozdat banány na sílu. Podle mě to taková hrůza nebyla, jen chtěly mluvit a trochu cítili svaly, které normálně nepoužívají. Samozřejmě tohle jsem jim neřekla a mohla jsem jim. Některé děti byly opravdu slabé bez svalů, takže nebyly schopné vytvořit tlustou vrstvu voskovek na papír. Nakonec jsme to všichni zvládli a všem se také podařilo papír hezky tuží zašpinit až na jednoho žáka, který měl své vlastní voskovky, nějaká zvláštní odrůda :D. Voskovky tuž vpíjely. To jsem ještě nikdy neviděla a docela jsme nad tím zůstali stát :O. Nakonec se žákovi podařilo po několika vrstvách zakrýt barevná místa, ale ne všechny. Žák prohlásil, že udělá nový papír, já jsem mu řekla, aby to nechal jak to je, že je to jiné a mě se to třeba líbí. J Souhlasil. Všechny zašpiněné barevné světy jsme nechali uschnout na topení. Žákům jsem pustila Dokument ,,Byl jednou jeden svět“ na téma Voda. Byl to kreslený dokument o tom, jak partička huberťáků chtějí zachránit vodní hladiny a vyčistit moře a oceány od špíny. Tento dokumentík měl za úkol žáky dostat do pocitu ,,zachránit svět“ neboli ,,vyčistit vody“. Dokument je podle mě opravdu zaujal a ve třídě bylo hrobové ticho. Paní učitelka, která jen vzadu seděla a pozorovala, nemohla uvěřit vlastním očím jak dokážou dávat pozor. Já měla v tuhle chvíli opravdovou a upřímnou radost z toho, že i takové ,,rozjančené“ děti dokážou být zaujaté do takových světových témat. Cítila jsem se najednou svodně a věřila jsem, že všichni s tímto problémem dokážeme pohnout. Vím, že se vody nedají úplně zachránit, alespoň ne my tady ve vnitrozemí, ale nějakým způsobem pomoct dokážeme. A já to tak zrovna cítila. J Všechny výkresy pomalu dosychaly a dokument stále běžel. My s dětmi pomalu začali odkrývat krásy pod hladinou / zachraňovat všechny živé organismy. Najednou vznikly krásné výtvory. Děti z hodnocení měly taky radost a hodinu jsme skvěle ukončili. Můj celkový dojem z hodiny byl moc hezký.
1063	239	výtvarná výchova a vizuální tvorba	3	1	1	1	1	1	1	2	Na dnešek jsem nebyla tolik psychicky připravena jako minule, zároveň jsem se těšila jak hodina bude dopadne, vyklubala se mi z toho nakonec hezky připravená a plnohodnotná hodina. Když jsme přišla do třídy, žáci pobíhali po třídě a ještě k tomu nebyli všichni ve třídě, chodí trochu později kvůli obědu. Na tabuli jsem napsala kritéria čtvrtečního úkolu. Moje motivace zpočívala o vyprávě o Avatarovi, o jiných dimenzích a planetkách, kde mohou žít lidé s odlišným světem než žijí lidé. Děti to moc nezajímalo, dělali nepořádek a já je musela neustále uklidňovat a opravdu jsem neměla náladu jim vyprávět příběh, když neustále vyrušovali, nebyli vůbec na výtvarnou výchovu ještě naladěni. Měla jsem připravený film Avatar pro inspiraci, taky měli využít prvky z minulých hodin /živé organismy (kytičky a rybičky). Hluk stále pokračoval a já musela zvýšit hlas, pak jsem jim ale vysvětlila, že nemám ráda když někdo křičí, že to není vůbec zdravé. Pak asistent jak jsem si už několikrát všimla dosti zasahule do výkladu učitele. Překřikuje ostatní děti a podle mě to nemá žádný efekt, toho jsem si tedy vlastně všimla, nee, efekt to žádný nemá, pak zvýší hlas ještě více, ale stejně nic. Snažila jsem být i chvíli ticho, ale nikdo si ničeho nevšiml. Pak jsem tedy znovu zvýšila hlas. Z mé netrpělivosti jsem rovnou přešla na vysvětlování úkolu. Nemohla jsem techniku zapojit do příběhu. Takže jsem znovu poukázala na úkoly na tabuli, ještě jednou jsem je dovysvětlila, podle mě jsem nebyla příjemná jako minule. Ale když jsem se po hodině ptala učitelky, říkala že jsem byla v pohodě (o rozhovoru od paní učitelky se rozepíšu ke konci). Byl to úkol, kdy si měli nakreslit svou vlastní planetu, kde budou oni a jejich kamarád, ten kamarád nemusel být člověk, ale mohla to být nějaká zajímavá květina nebo zvíře. Další kritérium bylo, aby na planetě rostly barevné stromy z rozfoukané tuže a měli vybarvit pozadí. Žákům jsem i přes trochu hluku zpustila Avatar a začli malovat. Žákovi s ADHD se úkol moc nelíbil a nechtěl pracovat, ikdyž se ho paní učitelka ještě před tím než všichni žáci došli z oběda zeptala, jestli bude dnes hezky pracovat a jestli se těší. On odpověděl, že se těší a že pracovat bude. Po chvilce se mě zdze zeptal zda muže malovat firma, já jsem mu to dovolali, podle mě pokud si myslel, že mu technika nevyhovuje nebo se na ni necítil, tak by nebylo ani dobré s ni ještě začínat. Takový žák by měl chtít objevovat sám od sebe. Neměl motivaci objevovat nic nového. Žáci si přiběhli pro tuže a s nadšením odcházeli do lavic, aby se mohli už dívat na film. Žáci když zjistili co vše se dá dělat s tuží, tak byli nadšeni, rozfoukávali a míchali barvičky. Mě se na tomto úkolu nejvíce líbil experiment s tuží, kterou si vyzkoušeli. Vznikaly krásné a zajímavé tvary. Z jednoho obrazu jsem měla nesmírnou radost. Vše ale neprobíhalo tak hladce jak popisuji. Při filmu nebyl takový klid, jak jsem si myslela, že bude. Možná to mohlo být taky tím, že dělali něco nového a chtěli se podělit s ostatními o zážitek, ale to jsem respektovala. Komunikovali skrze zážitek mezi s sebou J to jsem brala jako velké PLUS. ALE na druhé straně se kluci neustále dohadovali a pošťuchovali mezi sebou, a já se mezitím stara o kluka s ADHD, nebyla jsem nejspíše připravena na všechno. V závěru hodiny byli neustále rozjančení a já už na konic hodiny neměla trpělivost zvyšovat hlasivky. Výtvory jsme si hromadně zhodnotili a žáci mi ukázali malbu, která se jim nejvíce líbila, já jim řekla, že byli šikovni a tím hodina zkončila. Po hodině jsme s paní učitelkou měli rozhovor o jejich morálce neboli spíše nemorálce. Říkala, že nečekala jak hrozné se bude dívat na ty žáky ze zadní lavice. Její pocity byly takové, že je mnohem jednodušší je učit než to jejich chování pozorovat. Prý byla z toho psychicky opravdu smutná a bylo ji líto za mě. Na chodbě jsme potkali jejich třídního učitele, který chodí věčně vysmátý a když mu paní učitelka řekla, že má neukázněné děti, tak ji odpověděl s úsměvem, že každému vyhovuje něco jiného. Tady bych ještě chtěla dodat, že jejich třídní učitel v průběhu filmu došel do třídy a jejich neukázněnost podpořil tím, že se s nimi nahlas začal zdravit. Je zvyklý si s každým plácnout nebo si podat ruku při pozdravu, a než oběhne celou třídu, docela to nabourá chod výuky, i když nebyla téměř dokonalé, ale určitě tímto spešl pozdravem nic nezlepšil, naopak. Podle mě takové chování není místné. Já rozumím, že má alternativní způsob výuky, ale i alternativní způsob výuky by měla mít nějaké závěry. Pro mě je to velmi zvláštní člověk, pan učitel nedokáže ani správně mluvit, nejde mu rozumět a ,,blákotá“. Když jsem se paní učitelky ptala, zda pan ředitel ví o jeho alternativní výuce, tak řekla že moc ne, ale že toto téma bude na v nejbližší době projednáváno. Mezi učiteli je tato třída zřejmě neproblematičtější. Bylo mi z toho dosti smutno. Učím ve škole více, než máme od školy zadané a příští týden budud na všechny třídy už sama, bez žádné pomoci, tak jsem velice zvědavá jak to dopadne. Budeme vyrábět dárky pro rodiče na Vánoce, tak se budu snažit v nich probudit alespoň něco pěkného. Na hodinu se musím připravit. O fotbalové třídě nepíši, protože není tak problémová a tato třída je pro mě oříškem a ráda bych se o ni rozepisovala.
1064	239	výtvarná výchova a vizuální tvorba	5	1	1	1	1	1	1	2	Minulý týden to byla poslední, závěrečná odučená hodina na ZUŠ Františka Jílka. Kromě toho, že budu mít ještě závěrečné vyhodnocení a rozloučení s žáky. Minulý týden jsem byla opravdu nervózní už od začátku. Měla jsem strach, že nestihneme vše, co jsem měla v plánu. Dokonce jsem se párkrát přistihla při tom, jak jsem spolkla a zakopla o svůj hlas. Ten pocit nemám ráda. Jsem si vědoma toho, že na ZUŠ je výuka mnohem ,,pohodlnější“, než na SŠ, alespoň z mého pohledu. Trochu mě děsí představa uspořádaných lavic těsně za sebou a v nich sedící žáci, ale taky věřím, že to záleží i na atmosféře třídy. Už se těším na zkušenost ze SŠ, na jednu stranu, na druhou se opravdu bojím. Vždycky si říkám, co si ti žáci o mě asi myslí, když jim povídám věci o pohybu v prostoru. ,,Nejsem divná?“. Bojím se někdy používat abstraktní názvy, aby si o mě nemysleli, že jsem nějaká čarodějnice. V téhle chvíli si vždy vzpomenu na paní doktorku didaktiky z bakalářského studia, kdy všichni mluvili o paní doktorce jako o čarodejnici, v dobrém smyslu slova, samozřejmě, ale je to nějaká nálepka… Podle mě čarodějnice není špatné pojmenování, dokud si někdo nepředstaví, jak vaří v kabinetu lektvary pro své studenty a jak do školy přilétá na koštěti. To je už poměrně nadlidské. Mimo jiné, paní doktorka tak trochu nadlidská byla. Dokázala své studenty opravdu očarovat tím, jak si svým vyučováním věřila. Byla si vždy jistá v tom, co říká, mě očarovat dokázala. Pro mě inspirující. Já si myslím, že jsem měla velké štěstí na studenty právě na ZUŠ Františka Jílka. Studenti vždy poslouchali, nikdy nevyrušovali, až mi to občas přišlo nemožné. Při tanci se občas trochu ostýchali, ale s tím jsem počítala. Jedna z nejtěžších věcí pro mě bylo je odvázat při tanci, myslím, že se mi to ani nepovedlo, teda aspoň u většiny žáků, což chápu. Když bych s žáky takové cvičení dělávala častěji a byli by na mě zvyklí, bylo by to o něčem jiném. Navíc jsem s žáky tancovala pouze 2x a na to, že mě moc neznali, byli perfektní. Snažila jsem se k nim chovat více přátelsky než jako autorita. Myslím, že sami pořádně nevěděli jaký mít ke mně postoj a to z toho důvodu, že pana učitele berou jako vážnou autoritu a já byla byla pravým opakem pana učitele, který do svých výkladu nedával žádné emoce, žádnou expresi, slovně nepodporoval jejich představivost. Třeba to nemusí být ani pravda, je to jen můj osobní pocit. U takového pana učitele bych se nejspíše cítila svázána. Ještě jedna věc, výklad na začátku vyučovací hodiny jsem neměla připravený a to ikdyž jsem věděla, že mám hospitaci. Ráda bych chtěla slyšet sebe sama, jak moc jsem si věřila. Tyhle pocity jsem nevnímala, protože jsem zrovna zakopávala o své slova. Taky jsem zvědavá na hodnocení od pana učitele a slečny doktorantky, která mi byla hospitovat?. Stále čerpám inspirace k výuce a stále se učím, takže se těším z každé nové zpětné vazby od zkušených učitelů.
1065	240	výtvarná výchova a vizuální tvorba	1	1	1	1	1	1	1	1	Hodina výtvarky v 7. třídě: 3 žáci přijdou do hodiny po zvonění, což mě by tolik nevadilo a nenapadlo by mě se nad tím moc pozastavovat. Tím, že jsem na začátku praxe, neznám zavedené pravidla ve třídě, ale hlavně ještě nejsem zvyklá na zaběhnutý režim na ZŠ, kde je nutné dodržovat přísnější pravidla - chodit včas před zvoněním, kontrolovat pořádek ve třídě na konci hodiny, kontrolovat služby ve třídě apod. P. uč. to však bere řádně a nechá si je stát před třídou a zadá jim (jako pokaždé, když někdo dělá něco, co nemá), aby několikrát napsali na papír Chystám si věci včas. Když někdo vyrušuje nebo opakovaně nedodržuje pravidla, tímto psaním je jim dáno najevo, aby si uvědomili, že takhle se chovat nemají. Hodiny výtvarné výchovy jsou bohužel stále takové, jako jsem zažila já. “Volné hodiny”, žáci si přijdou jen tak malovat, bez žádného širšího smyslu, žádné nastínění dějin umění, objasnění techniky apod. Na jedné straně je to jen ZŠ a zájemci o širší a podrobnější výuku se mohou profilovat v dalších studiích na střední škole nebo ZUŠ. Přesto si myslím, že je škoda těchto hodin lépe nevyužít. Přece pro učitele VV by mělo být zásadní právě kreativní řešení výuky, navodit tvůrčí atmosféru a vtáhnout žáky do tvorby. Během náslechů si všímám, jakým způsobem se p. uč. snaží udržovat mírnější hluk ve třídě, protože právě tohle mě nejvíc děsí. Samozřejmě, že po těch prosezených a soustředěných hodinách se žáci chtějí ve výtvarce trochu uvolnit. Avšak ne každý učitel je přirozeně autoritativní a naučit se takový být, bude těžké. V tuto chvíli si říkám, že způsoby, jak na to, zjistím jen ve vlastní výuce.
1066	240	výtvarná výchova a vizuální tvorba	2	1	1	1	1	1	1	1	První hodina praxe začíná náslechy. Sama si těžko vzpomínám, jak výuka vypadala z mého pohledu žáka ZŠ, s jakými úkoly jsme začínali v jakém ročníku, apod. Proto jsem se těšila na náslechy, kdy uvidím, co vše se dá se žáky v hodinách výtvarné výchovy vymyslet. Výtvarka je přece předmět, který dovoluje kreativnost a zapojení fantazie víc, než jiné předměty, proto mě překvapilo, jakým způsobem a jaké zadání žáci 9. ročníku dostali. Úkolem žáků bylo namalovat obraz spíše podle představ učitele než podle sebe. Tématem byl dav (siluety postav, hlava s rameny, stojící za sebou, jeden odstín barvy, A2 formát, tempery). Jako předloha sloužil náčrt na tabuli s danou kompozicí a proporcemi, které žáci jen kopírovali na papír. Zapojení představivosti a fantazie téměř žádné, žádná originalita. Ve výsledku vypadaly všechny výkresy skoro stejně. Lišily se snad jen v čistotě provedení. Takový úkol mi přijde smysluplný, pokud má naučit pár pravidel, např. jak funguje hloubka a prostor pomocí odstupňování barev, co je v popředí, co v pozadí apod. Ale v tomto případě, bez nastínění teorie nebo stručného vysvětlení, to na mě působilo nezajímavě a myslím, že pro žáky také. Fantazie, kreativita, zručnost; to vše by měl učitel maximálně podporovat ve výuce VV, navíc v této době, kdy děti vyrůstají s mobily v ruce namísto štětců, barev, nůžek a jejich motorika nemusí být už tak dobře rozvinutá. Jak by mělo vypadat zadání takového tématu pro 9. ročník? Jaké inspirační zdroje použít? Jak udělat hodinu zajímavou, aby se žáci na VV těšili, ale ne proto, že je to taková volnější hodina. Jak moc zasahovat do výtvorů žáků? Jakou jim nechat volnost (jídlo na stole, hudba, bavení se mezi sebou)? Při každém kroku učitelky jsem přemýšlela nad tím, jak bych to samé udělala já, co mi na způsobu výuky vadí nebo naopak z čeho si vzít příklad. Po týdnu už mám za sebou náslechy skoro ze všech tříd a pohled na způsob výuky mé provázející paní učitelky se změnil. Nastaly sice situace, které bych vyřešila jinak, ale naopak byly taky takové, které bych asi neřešila vůbec, protože by mě nenapadlo se nad nimi pozastavit a tak mi bylo inspirací, jak se učitelka zachovala. Každá třída je jiná, v každé se učí jinak, v nějaké příjemně, v jiné je to zase jen samé utišování a napomínání. Říkám si, v tom hluku ve třídě, že tohle asi vůbec nechci. Celou hodinu jenom utišovat děti, hrát přísnou učitelku a mít pevné nervy na to, co vyvádějí. Ale potom jsou tu situace, kdy jste mezi nimi jako kamarád, žák řekne poznámku, nad kterou se nejde nezasmát, a občas dokáží mile potěšit. O přestávce si postěžujete ve sborovně a tam jde vlastně vidět, že ostatní to mají ve třídě úplně stejně. Příjemný kolektiv mezi učiteli dělá hodně. Ve výtvarce jde taky o to, aby si to žáci užili a nemuseli v tichosti sedět celou hodinu, ale s nastavenými hranicemi, což může být náročné udržovat, jak to v hodinách sleduji. V některých třídách je hluk větší, než bych sama povolila. Učitelka je sice napomene, ale to nevydrží ani pár sekund a ve třídě je zase křik. Potom úkoly dělají déle a někteří jsou pozadu. „Já jsem úplný Picasso“, řekl jeden žák v devítce, když se mu dařilo a mě mile překvapilo, že má o něm povědomí, akorát vzápětí: „ani nevím, kdo to byl.“ Hodně se mi líbí systém, jak všechny třídy si od 1. ročníku zavádí klasický kufřík na výtvarné potřeby. V každé hodině ho mají připravený a tak mají po ruce, co potřebují.
1067	240	výtvarná výchova a vizuální tvorba	3	1	1	1	1	1	1	1	Opět úkol, který dělají všichni stejně podle vzoru, vybarvují stejným způsobem a výsledek jejich práce je odlišný jen v tom, kdo je jak precizní. Navíc těm (žáci 4. třídy), kdo si myslí, že nezvládnou načrtnout list, p. uč. nabídne, že list sama předkreslí (zadáním byl vybarvit list voskovkami, poté se potře tuší a proškábe - proškrabávaná technika). To znamená, že se celá třída zvedla, aby si nechala tvar listu načrtnout aniž by se o to nejdříve sami pokusili, Tím pádem jsou všechny listy každého žáka stejné. I když to průběh práce urychlí, myslím, že by měli nejdříve vše zkusit sami. Podle mě by zásahy do práce žáka měly být minimální. Upustit jako učitel své představy o výsledku žákova díla a nechat žáka, ať si případně nedostatky opraví sám. Dnešní hodina však díky zvolené technice byla mnohem klidnější, než minulá. Žáci se úkolem zabavili, neboť technika proškrabávání tuše byla pro ně nová a zajímavá tím, jak se v procesu malování a škrábání proměňuje. V tomto případě bylo největší motivací právě dostatečně zajímavé zadání. Výsledky by však byly určitě mnohem zajímavější, pokud by je p. uč. iniciovala k větší originalitě. Podle mě jsou příliš vedeni pracovat podle vzoru, což pro ně může být na jednu stranu také motivací, ví jak začít a jak má výsledek vypadat, ale na druhou stranu je jim práce dost ulehčována. V této hodině mě ještě zaujala jedna situace, kdy žák udělal během proškrabávání chybu, mrzelo ho, že udělal něco špatně. P. uč. mu oponovala, řekla, že to bude jako zajímavost. (Ve 4. třídě) Dneska musela mít p. uč. hodně trpělivosti. Zatímco opravovala díktát z předešlé hodiny, znělo na ní ze všech stran jen p. učitelko, máte už to opravené? p. učitelko a můžu to rozdat a p. učitelko, já nemám to a to… Já už bych měla hlavu jako balon a nevěděla bych, kam se dřív hnout a komu se dřív věnovat. V té výtvarce to tak je, je rušná, učitel musí žáky pořád usměrňovat a asi nezbývá, než si na to zvyknout. Nebo si stanovit jasná pravidla a poctivě na ně dbát. Výtvarka je však předmět, který dovoluje dětem trochu se uvolnit. Ještě k tomu, když předešlé hodiny psali diktát v ČJ, čtvrtletní práci v M - činnosti, na které se museli plně koncentrovat. Ve VV pak mají prostor se uvolnit, ale jak to směřovat do té práce namísto do toho neustálého bavení se mezi sebou? Následuje dvouhodina VV v 9. třídě. Opět p. uč. předkresluje na výkresy žáků zadání - obrys hlavy a vlasů (zadáním je účes na způsob rokokových vyčesaných vlasů - ve výsledku jasně dané schéma a jen zlomek vlastní tvůrčí činnosti). Pozn. snažit se hlavně vybírat zadání, které vede k vlastnímu originálnímu zpracování + jasně vymezit čas na práci, jinak se jen mezi sebou baví a lajdačí, pak práce zabere 2 týdny
1068	240	výtvarná výchova a vizuální tvorba	4	1	1	1	1	1	1	1	Minulý semestr jsem od praxe na základní škole očekávala víc, než mi dala. Tentokrát jsem šla na první náslech na gymnáziu bez velkého očekávání. V porovnání je mi přístup mého nynějšího provázejícího učitele mnohem bližší a inspirativnější. Překvapilo mě, že mě bez nějaké předešlé domluvy představil třídě, což během minulé praxe vůbec neproběhlo. Vysvětlil třídě kdo jsem, proč jsem na jejich hodině, jak dlouho budu docházet a že se jich třeba občas i na něco zeptám. Jelikož vyučující přebíhá z budovy na budovu, přišel do hodiny s menším zpožděním. Žáci si už sami nachystali nedokončené výkresy a začali malovat. Příští týden budu mít srovnání s jinou třídou prváků, ale tato mě překvapila, jak jsou zodpovědní. Po mém představení jsme se přemístili do vedlejší učebny dějin umění, kde si jeden ze žáků nachystal prezentaci. Ve výběru tématu mají volnost. Vybírají si téma, které znají nebo je zajímá a představí spolužákům. Proběhly například prezentace o Dalím, Rembrandtovi, brutalismu, Kleeovi, Christu a land artu apod. Tuto hodinu si žák zvolil téma grafický design, protože se aktivně věnuje tvorbě 3D obrazů, dokonce se účastní soutěží a zakázek pro firmy. Prezentaci měl jasně strukturovanou a přednes sebevědomý, jako bych sledovala vysokoškoláka. Opravdu mě nadchlo, jak příjemně mají vedené hodiny výtvarky. V průběhu hodiny mě ještě pan učitel provedl po škole, kde měli vystavené výkresy a krátce každý vysvětlil. Celkově byl ochotný mi cokoliv ukázat a objasnit, co jak u nich funguje. Ročně žáci přispívají 100 Kč na výtvarné pomůcky a materiál, takže si nemusí nosit vlastní, ale využívají společné ze skříně. Jsou tam ještě opravdové poklady, třeba uhly v originál krabičce vyrobené v Československu a další… Zadání úkolu, který vypracovávají od minulého týdne, zní Geometrická abstrakce (oblé nebo hranaté tvary, navazuje na prezentaci P. Klee). Pracují ve dvojicích na papíru A2.
1069	240	výtvarná výchova a vizuální tvorba	5	1	1	1	1	1	1	1	Poprvé učím na této škole. Celkově jsem v tomto teprve na začátcích, takže na sobě vidím hodně toho, co musím vylepšovat. Hlavně nervozitu, sebevědomí a důraznější hlasitost v hlase. Momentálně mám k tomu dobré zázemí, bezproblémové prváky a inspirujícího provázejícího učitele. V hodinách musím vypilovat přesné a jasné zadání. Dopředu mám hodinu připravenou, sepsanou, ale před třídou a učitelem mě najednou přepadne trocha nervozity a v hlavě jasné zadání je nahlas hned zkomolené. Použila jsem zadání, které jsem sama jako student na VŠ (na erasmu) vykonala, takže si dobře pamatuji potřebné kroky a dobré rady při tvoření. Učitel, který nás vedl, to uměl podat velmi zajímavě, tak mě to právě inspirovalo, abych si něco podobného sama vyzkoušela. Mám možnost vidět dvě různé třídy prváků. V obou třídách tvoří podle stejného zadání a je zajímavé, jak je každá třída odlišná jak v rychlosti, hlučnosti, tak i poctivosti. Jedna je trochu hlučnější, ale zadání dokázali rychle zpracovat oproti druhé skupině prváků. Ta se zase poctivě a s přesností snažila věnovat úkolu. Tím, že už viděli výsledky spolužáků, jsem předpokládala, že jim to půjde o to rychleji, ale nakonec to bylo naopak. Na této škole mě ta výtvarka hodně baví. Žáci jsou zaujatí, snadno se s nimi komunikuje a pro začátky v praxi je toto místo ideální. Těším se na to, až si budu moci pro svou vlastní třídu vymýšlet a prolínat témata v předmětu výtvarné výchovy a to nejen na jednu hodinu, ale na celý školní rok.
1070	241	anglický jazyk	1	1	1	2	1	1	2	1	Přijdeš na praxi a pan ředitel není přítomen. Nevím, proč mě to vlastně udivuje. Přijde mi, že ředitelé si tak trochu dělají, co chtějí. Jo, možná mají opravdu důležité věci na práci, třeba školení a tak podobně. Ale můžu říct, že to bylo vlastně možná i dobře, stejně nás měla na starosti paní zástupkyně a mohla jsem poznat, že je to super člověk. Vůbec jsem ráda za učitele, co tam jsou. Byla jsem celkem šokovaná, když jsem zjistila, že je to jen druhý stupeň plus pátá třída. Přesně těm puberťákům jsem se chtěla vyhnout. Fajn, takže upřímně nevím, jestli chci být učitelkou po tom, co jsem zažila hned na prvním náslechu. Osmá třída, člověk by si řekl, že to bude už trochu vyspělejší, ale kdepak. Nechápu, kde jsem se to ocitla. Neustále vyrušují, dělají různé zvuky (copak to jsou zvířata?), baví se úplně o něčem jiném než angličtině. A ty holky? Jsou tu samotné dvě ve třídě, jinak zbytek kluci a přesto je problém hlavně s nimi. Jak můžou mít v hodině sluneční brýle na očích? Mám chuť jim říct, že tady fakt moc svítí slunko. To je jako rodiče doma nenaučili slušnému chování? Učitel je má především učit a ne vychovávat. Taky nerozumím tomu, proč jim na to nic neřekne. Později jsem zjistila, že takové věci neřeší, že by se musel zbláznit. Aha. Tak asi nebudu úplně ta hodná paní učitelka. Základy morálky jsou přece nezbytné. Bez toho to nejde. Někteří jsou na tom s angličtinou dost špatně. Někteří vynikají. Takové rozdíly. Jak to mám pobrat. Navíc jsou děti namíchané z různých sociálních sfér. S jedním klukem nechce nikdo pracovat. Proč? Jak je možné, že ho nechtějí mezi sebe přijmout. Zajímalo by mě, co za tím vězí. Holky se u jedné z aktivit válejí po zemi a mají záchvat smíchu. V téhle chvíli bych už asi vybuchla. Učitel zareaguje celkem klidně. Asi se tu trpělivost musím naučit. Stejná třída jako minule, stejný scénář, akorát víc dětí. Zajímalo by mě, jestli se nad sebou ti osmáci zamyslí někdy. Konečně přišla změna. Devítka. Mnohem rozumnější a dokonce pracují. Ale zase se najdou někteří, kteří nemají zájem o to nic dělat. Říkám si, jak pak přistupovat k těmto dětem? Nemůžu se přece každému věnovat individuálně. Je pro mě až nepřijatelné, že učitel mezi hodinami nemá na nic čas. Vždyť on se za celou dobu ani nenapil a nezašel si na záchod. A teď sedmička. Zatím asi nejlepší zážitek. Jak může být tak obrovský rozdíl mezi jedním stupněm třídy? Líbí se mi, jak učitel využívá co nejvíc aktivit. Dokonce jsem se zapojila taky. Děcka mě berou, oslovujou paní učitelko. Nebojí se komunikovat. Mají mě porazit v kahootu, pak dostanou malou jedničku. Některým se to podaří. Prý bych taky měla dostat jedničku, říká jedna holčina. K čemu mi to bude, pomyslela jsem si. Raději státnice na áčko. Zažila jsem dozor s učitelem. Je to šílené. Děcka lítají sem a tam. Perou se, pošťuchujou. A hlavně za mnou chodí a bonzují. Ten mi udělal to, ten zase to. On si začal. Nechápu, že tahle fráze ještě není ohraná.
1071	241	anglický jazyk	2	1	1	2	1	1	2	1	Pořád si říkám, jestli je povolání učitelky pro mě. Jasně, asi to nejde hned hodnotit po několika týdnech na praxi, ještě navíc, když ty praxe mají být dohromady tři. Možná až tak nejde jen o ty děti, ale i to, jestli jsem schopná být dobrou učitelkou. Nechtěla bych být takovou tou učitelkou z donucení, která do hodiny přijde, vysvětlí látku, udělá pár cvičení a vlastně s nimi nemá žáden vztah. Zas je fakt, že já si ten vztah opravdu nemůžu vytvořit za tu krátkou dobu, co tam budu. Ovšem pro mě je i úspěch, že si už některá jména těch dětí pamatuju. Zrovna tento týden z toho byly překvapené i samotné děti. Je od nich docela hezké, že mě tak přijaly. Zažila jsem i něco jiného než standardní vyučování. Minulý týden jsme měli požární cvičení. Nebylo to nic extra, jen jsme měli všechny děti dovést do tělocvičny. No teda ale řeknu vám, že jsem ráda, že mě v ten den nebolela hlava. Protože to, co se sešlo v tělocvičně, by se dalo nazvat snad jedině jako džungle. Vzhledem k tomu, že naše škola má třídy od pětky a výš, tak to byl opravdu mix všeho možného. Takový randál jsem už dlouho nezažila. Byla jsem pak ráda, když jsme se v klidu vrátili do třídy. Někdy si říkám, jak to udělat, abych naučila všechny děti všechno. Aby všichni uměli angličtinu na stejném levelu. Přijde mi, že někdy neumí ani česky, natož anglicky. Třeba dostali projekt v osmičce, měli si vybrat ze čtyř možností, byl to projekt o módě, protože začínali nové téma. Měli to napsané česky a opravdu mi to nepřišlo nijak nesrozumitelné na to, aby dítě v osmé třídě nebylo schopné napsat jeden z těch úkolů. Většina to pochopila, ale třeba jeden kluk celou hodinu vyloženě nevěděl, co má dělat. Učitel mi pak říkal, že on je slabší, ale vždyť on tam byl u něho asi dvakrát, vysvětloval mu to a stejně to nemělo žádnou odezvu. Absolutně nechci toho klučinu soudit, ale tohle by měl už v osmičce zvládnout. Jak chce potom fungovat na střední škole? A pak jsou tady zase jiné další problémy, se kterými se člověk ve škole může potkat. Jsem typ, který zastává názor, že je strašně důležité něco vědět o těch dětech. Každého ovlivňuje spousta faktorů. Sociální zázemí, rodina, výchova. Vždycky jsem to měla na mysli, ale teď to vidím opravdu v reálu. Dělali jsme téma dreams and ambitions. Vymyslela jsem si aktivitu ohledně toho, že budou psát o tom, jaký je jejich sen, jestli nějaký mají, na jakou školu by se chtěli dostat, jaká je jejich vysněná práce, co oni a rodina, peníze, kamarádi tak za pět let, kde se vidí, co musí udělat pro to, aby se dostali na vysněnou školu. Když jsem byla já mladší, měla jsem spoustu snů. Milovala jsem psaní esejí, protože jsem mohla vyjádřit, co je pro mě důležité. Bylo smutné zjistit, že některé děti nemají žáden sen, že nechtějí v životě nic dělat. To, že ještě neví, na jakou školu jít, to chápu, i když jsou už v devítce, přeci jen je to stresující vybírat si v patnácti co bude člověk dělat možná celý život. Ale je smutné, že nesní. Jasně, realita je tvrdá, ale i tak si myslím, že možností je dnes mnohem více, než před pár lety. Když jsme něco podobného dělali v sedmičce (šlo o použití will, vyjádřit budoucnost, jak vidím sebe za pět let), taky se našli jedinci, kteří nebyli moc ambiciózní. To nevadí, ale třeba jedna holka se mě ptala, proč to musíme dělat, co když za pět let už tady nebude? Říkala jsem ji, že musí mít alespoň nějakou představu o tom, že nikdo neví, co bude, ale ať si alespoň něco zkusí něco představit. A pak z ní vylezlo, že ona by chtěla jít na určitou školu, ale její mamka jí už kompletně nalajnovala život. Že půjde na gympl, pak na vysokou, bude Mgr. a tak dále. Tak jsem se jí snažila povzbudit, že to mamku možná ještě přejde, načež mi odvětila, že ne. Nemám ráda tyhle typy rodičů, kteří přesně vědí, co by jejich děti měly dělat a plní si tak svoje sny na nich. Zjistila jsem, jak moc tohle ovlivňuje děti, jejich myšlení a pak taky z toho jasně vyplývá, že takové dítě bude při těchto aktivitách vzdorovat, protože ví, že i když ono chce něco jiného, rodiče už jim naplánovali život.
1072	241	anglický jazyk	3	1	1	2	1	1	2	1	Je pro mě velmi zvláštní, že už píšu poslední reflektivní deník tento semestr. Blíží se Vánoce a praxe je skoro u konce. Někteří z mých spolužáků už ji mají za sebou, mě čeká ještě pár týdnů a nějaké ty hodiny na odučení. Už jsem si to párkrát vyzkoušela. Doufám, že ta nervozita, kterou vždycky před hodinou mám (ať už se ji snažím jakkoliv zakrýt, tak tam je) časem zmizí. Asi to chce fakt praxi, člověk se většinu věcí naučí, ale třeba si nemyslím, že se dá naučit učit. Jakože asi se dá zvládnout taková ta organizace hodin a tak, ale ten talent by tam měl být a ne každý učitel ho podle mě v dnešní době má. Kdo ví, jestli ho mám já. Vždycky jsem měla dobrý vztah se staršími dětmi (školáci a výš), ale ono to většinou souviselo s nějakou výchovou, jako třeba když míváme v naší církvi tábory. Tam je člověk až tak nějak neučí nějaký konkrétní předmět, i když je vyučujeme Božímu Slovu. Jenže ve škole to je jiné. Je třeba jim předat znalosti toho daného předmětu. Někdy mám pocit, že nejsem chodící encyklopedie. Že ty nároky na učitele jsou obrovské. Já jsem ve svých dětských a školních letech vždycky učitele viděla jako někoho, kdo ví o svém předmětu všechno. Ale to je podle mě blbost. Teď to vidím na sobě. Mám velké rezervy. Jasně, učitelé jsou taky jen lidé, ale i přesto by měli být odborníci ve svém oboru. Začínám pozorovat určité vztahy ve třídě. Když už tam jsem déle, tak se občas něco málo o těch dětech dozvím. Teď jsem si všimla, že kluka, který má ADHD, celkem nemají ve třídě rádi. On má potřebu všechno říkat nahlas. Takže když má nějaký zážitek k nějakému tématu, tak to musí říct. Ale ti spolužáci to nechápou. Vidí ho jako blbečka, který podlézá. Jednou se prý i rozbrečel v tělocviku, protože prohrál. Asi je moc emotivní. Tohle je zrovna třída, která si celkem ubližuje. Jsou tam slabší jedinci. Většina se snaží být neutrál, aby neměli problémy. Tomu klukovi schovali učebnici a nikdo se nechtěl přiznat, kdo to byl. Opravdu hloupost, na osmou třídu je to trapné. Jenže tohle je už šikana. Sice slabší forma, ale i tak. Nelíbí se mi, že se za něho nikdo nepostavil. Jen jeden kluk neustále opakoval, že jsou trapní, že když už chtějí udělat nějaký prank, tak ať mu vezmou celou tašku. Tak trochu jsem si to spojila i s tím, že v dnešní době už by se ani nenašlo moc lidí, kteří by veřejně protestovali třeba proti komunismu. Když nejsou schopní se zastat spolužáka, jak by taky mohli, že. Teď jsme slavili samá výročí, ale podle mě si vůbec neuvědomujeme, jak dobře se máme a jsme nevděční. Tím komfortem jsme zlenivěli a pochybuju, že jsme stále vlastenci. Asi nemůžu generalizovat. Já jsem hrdá na svou zem, ať už jsou Češi jacíkoliv. Ale je mi líto, že nemáme odvahu ani v maličkostech. Je to i o tom postavení pak ve třídě. Když se zastaneš slabšího, jsi automaticky terčem posměchu a stáváš se taky outsiderem. Abych nebyla jen negativní, hrozně mě překvapily některé děti. Krom toho, že si mě pár holek ze sedmé třídy oblíbilo, tak jsem měla možnost číst některé krátké eseje nebo názory na určitou problematiku očima dětí, protože psali čtvrtletky. U některých mě velmi překvapilo, jaký talent na psaní se v nich skrývá a taky jak přemýšlí o určitých věcech. Jedna holka, o které jsem psala úplně na začátku, mě mile překvapila svým psaným projevem. Ta, co neustále vyrušuje, je ignorantka a nedělá maximum. Jak je možné, že navenek takhle působí a uvnitř se skrývá něco jiného? Myslím, že je v ní velký potenciál. Ale ona sama to nedává najevo. Asi chce v té třídě prostě zapadat, tak dělá jen to nutné. Škoda, že na praxi nemám větší prostor a více času ty děti poznat osobněji. Zajímal by mě její příběh. Není jednoduché být teenagerem v dnešní době.
1073	241	anglický jazyk	4	1	1	2	1	1	2	1	Na druhou praxi jsem se moc těšila. Ta první mě dost povzbudila a nakopla, měla jsem skvělého mentora a i žáci byli moc fajn. Přiznám se, že jsem do školy, kde teď praxi mám (základka v naší vesnici, kterou jsem navštěvovala i já), chodila už mnohem dřív, než samotná praxe začala. Chodila jsem na náslechy, chtěla jsem vidět děti, které osobně znám (a je jich spousta), jak na tom jsou. Jenže teď jsem celkem zklamaná. Nevím, co se stalo, možná ta pauza mezi praxemi, už nemám takové sebevědomí a jsem dost nejistá, navíc mě hodně demotivuje přístup těch dětí (nic se jim nechce, nebaví je to – i když ne všechny) a taky ta úroveň angličtiny, ta je katastrofální. Nedá se to s Brnem snad ani srovnat. Nejdřív jsem si myslela, že je to chyba učitelů, ale postupně zjišťuji, že když to dítě o ten jazyk fakt nemá zájem a nemá na něho nadání, tak je to pak těžké. Když jsem se o tom bavila s mou mentorkou, říkala, že ona si je toho vědoma, že ta úroveň stále klesá a že těm dětem, které tam jsou teď, dává tak 10 procent z toho, co mohla dát nám jako žákům – teď mám na mysli učební úroveň, obtížnost. Chodím ke dvěma učitelům, jedna je moje provázející a k tomu jednomu chodím navíc, chci si toho vyzkoušet co nejvíc, ráda bych pak jela i s osmou třídou na výlet. Plus doprovod na nějaké akce, prostě co nejvíc toho půjde. Má mentorka mě hodně překvapila. Je sice fakt, že učí už dlouho a sama toho má asi plné kecky, ale líbí se mi, jak je schopná improvizace a jak dokáže každou věc použít jako učební látku. Jde i vidět, že ty děti zná. Co mně fakt mrzí je nezájem dětí. Někteří ani neposlouchají, když jim učitel něco říká, pak se několikrát ptají na to, co mají dělat, vůbec nevnímají a přitom si myslím, že z některých by šlo vymáčknout víc, nejsou hloupí, ale ten jejich přístup jim znemožňuje jakýkoliv pokrok. Jsem úplně až znechucena tím, jak ty děti nezvládají základní věci. V sedmé třídě jsme strávili snad víc jak 20 minut představováním, nebyli mi schopni pořádně říct, jaké jsou jejich koníčky. Deváťáci zase neuměli složit otázku Do you have? Vždyť to jsou naprosté základy. Ano, přiznám se, že mám stále problém s tím snížit se na tu jejich úroveň, očekávám od nich mnohem víc, nedokážu si to pořád nějak v té hlavě srovnat. Ale tohle si myslím, že by měli zvládnout. Co pak budou na té střední škole dělat? Co vidím jako problém u učitelů je to, že ty děti nemotivují pomocí cílů. Asi jsem se ani moc nesetkala s tím, že by jim na začátku řekli, proč budou dneska dělat to, co budou dělat. Já sama s tím mám ale taky problém. Občas v tom prostě to využití nevidím. Můj mentor na minulé praxi mě učil, že tohle je základ, že ty děti to musí vědět, protože to je pro ně prostě motivace k tomu dávat pozor a něco se naučit. Nevím, jestli to je tou dobou, že dneska děcka mají všechno, na co si vzpomenou, nemusí nic dělat, pracovat, doma skoro nepomáhají, pořád se flákají, na školu kašlou a kázeň jim nic neříká. V naší škole se neustále řeší nějaké kázeňské přestupky. Krom základní drzosti jsou i případy jako že jeden kluk z devítky nakreslil portrét učitele nebo napsal na papír I’m racist. Tohle není moc dobré, protože si myslím, že ten kluk v sobě pěstuje násilí, které se může později projevit. Je až neuvěřitelné, co všechno si ty děti dovolí na toho učitele. Ze mě moc respekt nemají, není to až tak strašné, ale spousta z nich mě zná osobně a už se mi stalo, že mě oslovili jménem. Asi není úplně dobré učit na škole, kde znám tolik dětí a tykám si s nimi. Ale tak každá zkušenost dobrá. Co mě překvapuje je nápad, který funguje v naší škole. Každý učitel na druhém stupni má u sebe papír s rozvrhem tzv. pohotovosti. Jde o to, že jakmile má nějaký učitel volnou hodinu, musí ji strávit ve sborovně a přitom si dělat třeba svou práci. Jakmile je nějaký žák neukázněný v hodině, vyrušuje, nepracuje a tím pádem ruší ty, kteří pracovat chtějí, učitel mu zadá samostatnou práci a pošle do sborovny, kde na něho čeká už ten daný učitel, co má „pohotovost“. Tam pod jeho dohledem pracuje na svém úkolu. Nejdřív mi to přišlo směšné, takový způsob, jak se zbavit nepohodlného žáka, ale na druhou stranu, co má ten učitel dělat, když je žák nezvladatelný? Někdy se to možná ještě řeší nějakou poznámkou a taky se učitelé bavili o tom, že tu práci pak budou známkovat. Nevím, zda je to úplně vhodné řešení, každopádně si myslím, že ten žák z té hodiny vlastně nemá nic, protože ze samostatné práce, co si budem, se toho moc nenaučí. Ještě navíc, když tam nemá nikoho, koho by se mohl zeptat, pokud zrovna nemá to štěstí, že tam sedí právě pedagog s konkrétní aprobací. Co je ale špatné je to, že děti toho využívají a berou to jako privilegium, že jdou do sborovny. Já jsem frajer, protože tam jdu. Má to pak smysl? Jsem docela demotivovaná tím vším, člověk se připravuje na hodinu a pro ně to je nic. Doufám, že se postupně naučím si některé věci nebrat tak osobně a budu schopná ty žáky nějak zabavit a ukáznit si je.
1074	241	anglický jazyk	5	1	1	2	1	1	2	1	Zrovna dneska jsem praxi oficiálně ukončila. Původně jsem tam chtěla zůstat co nejdéle, třeba pak i mimo termín samotné praxe. Chtěla jsem si toho vyzkoušet co nejvíc. Ale ve škole mi toho hodně přibylo, musíme odevzdávat pořád nějaké eseje, portfoliové úkoly, taky musím ještě dořešit diplomku a tak jsem na úkor praxe dala momentálně přednost škole. Požadavky na praxi mám splněné, počet hodin strávených ve škole (myslím, že jsem tam byla ještě i nad rámec toho) a také odučené něco málo mám. Mrzí mě, že jsem se nedostala k více třídám. Učila jsem zejména v 8.B, kde se mi s žáky pracovalo asi nejlíp. Plánuju se třeba pak ještě někdy v květnu zajít podívat alespoň na náslech do 6. třídy, kde jsem se nedostala vůbec. Musím říct, že od minulého deníku se moje motivace zase zlepšila a celkově mi to šlo líp. Myslím, že některé aktivity děti bavily a hlavně mi nedělali žáden extrémní bojkot a pracovali. Moje přípravy mi ale stále zabírají spoustu času a je třeba se naučit být trochu ekonomičtější. Chci to mít všechno pěkně napsané, na papíru a pro jistotu i správné odpovědi, tzn., že si ještě úplně nevěřím na nějakou improvizaci a podobně. Ale stále věřím tomu, že to přijde časem. Přeci jen nemám pořádný pedagogický základ, bakalářské studium jsem strávila na filozofické fakultě. Mám jen kladný vztah k puberťákům a angličtině. Jsem si jistá, že chci být učitelkou, ale pořád nevím, jestli na to mám talent. Asi mám období, kdy si určitý neúspěch připisuji jako svou chybu a začínám hledat nedostatky na sobě než na někom jiném. Co mě strašně štve je, že jsem sklouzla z toho prvotního snažení se mluvit především anglicky do češtiny. Mluvím čím dál tím víc česky v těch hodinách a vím, že to není správné. Myslím, že to ovlivňují dva faktory. Za prvé jsem líná na to, abych mluvila anglicky as much as possible a za druhé mám strach, že mi ty děcka nebudou rozumět a tak si radši ulehčím práci a vysvětlím jim to česky. Jsou situace, kdy je použití češtiny oprávněné. Snažím se to dělat zejména u gramatiky. Ale pak jsou situace, kdy bych jim to mohla nejdříve říct anglicky a pak nechat někoho přeložit do češtiny, jako jsou activity rules and instructions a podobně). Snažila jsem to tak dělat, ale na těch posledních hodinách jsem to vcelku vzdala. Musím se naučit najít balanc mezi češtinou a angličtinou. Obecně jsem na sebe dost přísná, a když jsme měli do prakťáku psát esej ohledně toho, jak se vidíme jako učitelé za několik let, psala jsem tam o tom, jak moc cílů jsem si dala a co všechno musím zlepšit. Neříkám, že se kritizuji úplně za všechno, ale je třeba mít nějakou sebereflexi, abych se mohla posunout a zlepšit. Co mě hodně překvapilo teď v té druhé části praxe byla devátá třída. Učila jsem tam poprvé a dělali jsme generation gap. Čekala jsem, že mi budou hodinu narušovat, budou odmítat spolupracovat a nebuoud mít žáden respekt. Ale projevili se jako už celkem rozumní mladí lidé (i když stále puberťáci). Samozřejmě, že se našli i ti, kteří mě tzv. „zlobili“ (a není překvapením, že jeden z nich byl kluk, kterého znám až moc dobře osobně), ale obecně pracovali, přemýšleli, respektovali mě a komunikovali se mnou. Měla jsem z té hodiny dobrý pocit. Včera jsem zkoušela s osmáky aktivitu, co jsme dělali u nás v hodině didaktiky minulý semestr. Musím říct, že jsem zatím měla asi největší úspěch s touto aktivitou v této třídě. Nestihli jsme druhou část, už zvonilo, ale jedna studentka se ptala mé provázející učitelky, zda bychom to mohli dohrát příští hodinu. Tak jsme to dneska dohráli. Některé holky tam jsou opravdu šikovné. Je tam pár takových jedinců, kteří vynikají. Některé z nich jsou takové nenápadné, tiché, ale v té hlavě mají opravdu hodně. Začínám mít tendenci mít radši žáky, kterým to jde líp. Asi to není úplně dobrá cesta, kterou se vydat. Nechci být taková ta učitelka, která upřednostňuje někteří děti jen proto, že jim to jde líp. Já vím, že všichni máme problém s labellingem, ale je třeba si to uvědomit a snažit se tomu vyhýbat. Musím opravdu vyseknout poklonu mé provázející učitelce – je to úplný opak učitele, kterého jsem měla na minulé praxi – je starší, ráda používá učebnici a celkově není úplně fanoušek takového toho free učení. Ale zjistila jsem, že každý učitel je nějakým způsobem speciální. Nechápu, že jsem si jí víc nevážila jako student. Teď to úplně vidím. Její schopnost improvizace a použití osobních příkladů v hodinách mě fascinuje. Je to vtipné a je to takové víc přátelské. Tohle mě opravdu inspirovalo a můžu říct, že je to fakt rozdílné, vnímání učitele jako kolegy a snímání ho z pozice žáka. Žáci to ještě nedokážou ocenit, ale až budou starší, tak na to přijdou, stejně jako já.
